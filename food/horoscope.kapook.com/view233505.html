




ดูดวง ปี 2564 ดวงไพ่ยิปซี 12 ราศี เผยดวงโชคลาภ ดวงความรัก แม่นมาก
















































































x close

















horoscope



ข่าว-ความรู้
ข่าว
ข่าวบันเทิง
ฟุตบอล
การเงิน
การศึกษา


บันเทิง
รูปภาพ
ดูหนัง
music station
ละคร
บันเทิงเกาหลี


ไลฟ์ไตล์
ดูดวง
ผู้หญิง
ผู้ชาย
สุขภาพ
ท่องเที่ยว
สูตรอาหารง่ายๆ


ช้อปปิ้ง
รถยนต์
บ้านและการตกแต่ง
มือถือ
ราคาทอง
ราคาน้ำมัน


วาไรตี้
แต่งงาน
แม่และเด็ก
สัตว์เลี้ยง
infographic


บริการ
แอปฯ กระปุก
คอร์สออนไลน์
เรียนเลขออนไลน์
ติดต่อโฆษณา
แจ้งปัญหา
ร่วมงานกับเรา





 







หน้าแรก

ดูดวง 2565

ดูดวงรายวัน

ดูดวงความรัก

ดูดวงไพ่ยิปซี

ดูดวงวันเดือนปีเกิด

เช็กดวงกับหมอดัง

ทำนายฝัน












kapook horoscope > 
            ดูดวงไพ่ยิปซี












ดูดวง ปี 2564  เจาะลึกชะตาทั้ง 12 ราศี เผยดวงโชคลาภ วาสนา และเนื้อคู่





431,566อ่าน














0












           ดูดวงปี 2564 ครั้งนี้ พยากรณ์โดยการเสี่ยงทายจากไพ่ทาโร่ต์ หรือ ไพ่ยิปซี ชุด modern witch หรือ ไพ่แม่มดสมัยใหม่ โดยการออกแบบของคุณ lisa sterle ศิลปินชาวอเมริกัน 













สายมูที่ต้องการ “เครื่องรางความรัก” หรือของเสริมดวงเฉพาะตัว ยันต์ดวงพิชัยสงคราม อิ่น ยันต์ตะกรุด จัดตามหลักโหราเวทย์ [คลิก]
โดย คุณการะเกต์ ศรีปริญญาศิลป์




           ไพ่ชุดนี้ ออกแบบโดยอิงสัญลักษณ์ความหมายหลักจากไพ่ชุดมาตรฐาน ไรเดอร์เวทสมิธ (rider-waite-smith) ที่หลายคนคุ้นเคยกัน แต่มีการให้ความหมายใหม่กับเรื่องราวและตัวละครบนหน้าไพ่ โดยมีเหตุการณ์ที่ร่วมสมัยมากขึ้น ผู้คนมีความหลากหลายมากขึ้น และไม่ยึดติดกับบทบาททางเพศชาย-หญิงแบบเดิม ๆ 

           ในไพ่ชุดนี้ จึงมีภาพไพ่แสดงถึงคนที่มีเฉดสีผิวหลากหลาย รูปร่างหลากหลาย วิถีทางเพศหลากหลาย และไม่ตัดสินมนุษย์ด้วยกฎเกณฑ์อย่างใดอย่างหนึ่ง จึงคิดว่าเหมาะที่จะนำมาใช้ทำนาย ดูดวง 2564 เพื่อให้ครอบคลุมเข้ากับวิถีชีวิตปัจจุบันมากขึ้น

           การพยากรณ์ ดูดวงปี 2564 ครั้งนี้ ใช้ไพ่ทั้ง 78 ใบสำหรับแต่ละราศี บางราศีจึงอาจได้ไพ่เหมือนกัน แต่ขึ้นอยู่กับตำแหน่งและบริบทโดยรอบ จึงอาจมีคำทำนายที่แตกต่างกันไป แม้จะได้ไพ่ชุดเดียวกันก็ตาม
 

ราศีเมษ aries (13 เม.ย. - 13 พ.ค.)








ไพ่ของคุณ

strength
five of pentacles
queen of wands 
three of cups 
six of swords 
wheel of fortune 


เรื่องสำคัญของคุณในปีนี้


         ชีวิตในปี 2564 สำหรับคุณนั้น ถ้าจะถามว่าทุกอย่างจะราบรื่นสักกี่เปอร์เซ็นต์ อาจตอบได้ว่า 50/50 เพียงแต่ว่า ในร้ายมีดี ในดีมีร้าย และสิ่งดีที่สุดของคุณในปีนี้คือ "พลัง" ของตัวคุณเอง

          ชีวิตในปี 2564 จะเต็มไปด้วยบททดสอบมากมาย การเงินที่มีปัญหา สถานการณ์ที่ต้องขึ้นอยู่กับสิ่งอื่น ๆ นอกเหนือการควบคุม แต่ถึงอย่างไรก็ตาม คุณจะยังมีอำนาจบางอย่างในตัวเองที่จะช่วยผ่อนหนักเป็นเบา และทำให้ชีวิตค่อย ๆ เข้าที่เข้าทางได้ในที่สุด

          ปีนี้คุณจึงมักจะได้เผชิญกับความยุ่งยากทางการเงิน ปัญหาจากผู้คนแวดล้อมใกล้ตัว สถานการณ์ทางสังคมการเมือง เหตุการณ์บ้านเมือง ที่ทำให้ทุกคนต้องติดล็อกร่วมกัน แต่ในชีวิตประจำวัน คุณจะพอ "กำราบ" บางเรื่องที่วุ่นวายให้สงบลงได้ เป็นต้นว่า ถ้ามีการทะเลาะเบาะแว้งเกิดขึ้นในครัวเรือน หรือมีคนยั่วยุโน่นนี่นั่น รวมได้ถึงการถูกบีบบังคับด้วยเงื่อนไขใด ๆ คุณจะสามารถห้ามทัพได้ จะเจรจาต่อรองได้ และถึงที่สุดเหตุการณ์ความยุ่งยากจะผ่อนปรนลงให้คุณหายใจโล่งขึ้น
 

การเงิน 


           ในปีนี้ สถานการณ์แวดล้อมของคุณยังไม่ดีนัก ทิศทางเศรษฐกิจยังลูกผีลูกคนอยู่ ไม่ว่าคุณจะมีรายได้มากน้อยแค่ไหนก็ตาม ปัญหาคือ จะมีคนเบียดเบียนบ้าง มีค่าใช้จ่ายที่ควบคุมไม่ได้บ้าง ไหนจะต้องเสียเงินกับเรื่องของสภาพแวดล้อมต่าง ๆ เตือนถึงภาวะเจอภัยพิบัติทางธรรมชาติ บ้านเรือนเสื่อมสภาพต้องซ่อมแซม มีปัญหากับบ้านกับรถอยู่บ่อย ๆ และปีนี้หวังจะพึ่งพาใครก็ค่อนข้างลำบาก ทุกคนมักจะเอาตัวเองแทบไม่รอด คุณจึงจำเป็นต้องอดทนมาก ๆ เพื่อจะข้ามพ้นช่วงเวลาที่ยุ่งยากไป

           แต่ในแง่บวกแล้ว ปีนี้ แม้โดยรวมจะต้องต่อสู้ฝ่าฟันกับสภาวะเศรษฐกิจขึ้น-ลง แต่คุณก็จะยังมีจังหวะในการหารายได้พิเศษ มีเพื่อนฝูงคอยช่วยเหลือเกื้อกูล เดือดร้อนติดขัดคับขันจริง ๆ ก็จะมีคนยื่นมือมาช่วย
 

การงาน 


            เรื่องที่เด่นของคุณในปีนี้ คือ เรื่องการทำงาน ไม่ว่าการเงินส่วนตัวจะเป็นอย่างไร และชีวิตจะมีแบบทดสอบโหดหินแค่ไหน สิ่งหนึ่งที่คุณจะทำได้ดีมากคือการทำงานให้สำเร็จลุล่วงอย่างมีประสิทธิภาพ

            ในปีนี้ ถ้าคุณอยู่ระดับลูกน้องลูกจ้าง พนักงานผู้ปฏิบัติการ จะมีโอกาสได้ร่วมงานกับหัวหน้าเจ้านายเก่ง ๆ มืออาชีพตัวจริง ซึ่งจะทำให้คุณได้รับโอกาสเรียนรู้สิ่งสำคัญ ทำให้คุณมีความก้าวหน้าอย่างก้าวกระโดดต่อไป

            ส่วนถ้าคุณอยู่ในตำแหน่งที่เกี่ยวพันกับการบริหารจัดการ การตัดสินใจ คุณมีเกณฑ์ได้เลื่อนขั้นเลื่อนตำแหน่ง ได้จับงานใหญ่ และปีนี้ ไม่ว่างานจะยากเพียงไร คุณจะทำได้ดีอย่างมาก ทุกคนจะยอมรับในความสามารถของคุณ
 

ความรัก ความสัมพันธ์ 


          ในภาพรวม จะเป็นปีที่ดีสำหรับคนที่มีความสัมพันธ์แบบหลวม ๆ สบาย ๆ ยังอยู่ในระดับเริ่มต้นของการคบหา ไม่มุ่งหวังอะไรมากเกินไป ยังไม่ถึงขั้นจะหมั้นหมายอยู่กินกันถาวร คุณจะได้เปิดตัวคนที่คบหาให้เพื่อนฝูงแวดวงรู้จัก บ้างได้พาแฟนเข้าบ้าน หรือตัวคุณเองได้เริ่มเข้าไปในแวดวงชีวิตของเขา สถานการณ์รวม ๆ อยู่ในเกณฑ์ดี ไม่มีเรื่องให้เสียใจร้ายแรง

          กรณีคุณเลิกราหย่าร้าง มีเหตุให้รักพังลงจริง ๆ นั่นกลับจะเป็นหนทางพาคุณไปสู่ชีวิตใหม่ แวดวงใหม่ สังคมใหม่ คุณจะได้คนเข้าอกเข้าใจ ได้เพื่อนเคียงข้าง ทุกคนจะเข้าใจคุณว่าทำไมรักถึงลงเอยเช่นนั้น ไม่ใช่ความผิดของคุณแม้แต่น้อย ไม่ว่าจะเกิดอะไรขึ้นก็ตาม คุณยังจะมีมิตรภาพดี ๆ จากผู้คนมากมาย อย่าได้กังวลว่าจะโดดเดี่ยว
 

คำเตือน เรื่องควรระวัง


          1. เดือนที่จะมีปัญหาการเงินมากที่สุด ประมาณเดือนพฤษภาคม

          2. เดือนที่จะมีปัญหาหนักใจ มองไม่ค่อยเห็นทางออก ต้องอดทนอย่างหนัก คือ เดือนมิถุนายน

          3. 5 เดือนแรกของปี จะมีปัญหาการเงินมากกว่าอย่างอื่น

          4. 6 เดือนแรกของปี ทำอะไรก็มักจะต้องรอ ต้องอดทน ชีวิตเหมือนคนที่ลงเรือข้ามฝั่งแล้ว อย่างไรก็ต้องขึ้นอยู่กับคนพาย และเชื่อในเป้าหมายที่จะต้องไปให้ถึง

          5. ไม่มีความแน่นอน เรื่องต่าง ๆ จะพลิกผันไปมา ยากที่จะไว้วางใจอะไรได้

          6. มักเจอคนพาลพาโล คนอีโก้จัด คนหลงยุคหลงสมัย ผู้ชายแนวมาโช่ (macho) หรือผู้ชายที่ชอบอวดความเป็นชายเกินจำเป็น

          7. ความแปรปรวนของสภาวะอากาศแวดล้อม เสี่ยงพบภัยพิบัติ

          8. ไม่มีความเป็นส่วนตัวเท่าที่ต้องการ ต้องปั้นหน้าเข้าสังคม เฟกใส่กันอย่างไม่อาจหลีกเลี่ยงได้

          9. ถูกเพ่งเล็งจากผู้มีอำนาจ ที่เห็นว่าคุณขัดผลประโยชน์เขาอยู่

          10. ไม่มีความรักที่เติมเต็มจิตใจได้พอ
 

10 คำแนะนำสำหรับปีนี้ 


          1. ใช้อำนาจที่คุณมีให้เต็มที่ในทางสร้างสรรค์ คุณจะบันดาลให้เกิดการเปลี่ยนแปลงได้

          2. ใช้จังหวะโอกาสให้ดีที่สุด ความเร็วในการกระทำและการตัดสินใจคือตัวช่วยที่สำคัญ

          3. ความอ่อนโยน ความละมุนละม่อม การผ่อนปรน คืออาวุธชนิดหนึ่งซึ่งใช้ในยุทธวิธีได้

          4. เชื่อเสมอว่า ฤดูกาลใหม่จะต้องมาถึง จะเป็นฤดูแล้งที่โหดร้ายหรือฤดูหนาวที่ยาวนาน อย่างไรก็จะต้องมีวันที่ท้องฟ้าแจ่มใส ฟ้าฝนเป็นใจ ดีพอต่อชีวิต

          5. เดือนที่ดีในเรื่องความสัมพันธ์ คือ เดือนมีนาคม

          6. เดือนที่ดีในการช่วงชิงโอกาสต่าง ๆ อยู่ที่มกราคม - กุมภาพันธ์ และพฤศจิกายน

          7. พิจารณาให้ความช่วยเหลือคนที่เดือดร้อนจริง ๆ มากกว่าจะอุ้มกันไปเรื่อยเปื่อย จะเป็นผลดีกับการเงินของคุณเอง

          8. ไม่ใช้ความรุนแรงในทุกกรณี จะเสียหายน้อยกว่า

          9. ความสัมพันธ์ที่ดีคือการอยู่ด้วยกันอย่างมีความสุข มอบความชื่นใจให้กันในเรื่องเล็ก ๆ น้อย ๆ ก็ได้ ไม่ต้องเล่นใหญ่แบบฝืนใจ จะทำให้ความรักยั่งยืนกว่า

          10. ผลของการรอคอยจะหอมหวานได้ในภายหลัง การตั้งอยู่ในความสงบอย่างมีปัญญาจะทำให้ถึงเป้าหมายโดยสวัสดิภาพ
 

ราศีพฤษภ taurus (14 พ.ค. - 13 มิ.ย.)








ไพ่ของคุณ

the high priestess 
five of pentacles
nine of wands 
nine of cups
seven of swords  
the tower 


เรื่องสำคัญของคุณในปีนี้


          ปีนี้จะเป็นปีของการใช้ความรู้ ความคิด สติปัญญาของคุณอย่างชาญฉลาดก็ว่าได้ สถานการณ์รอบข้างจะทำให้คุณรู้สึกเป็นกังวลอยู่บ้างเป็นพัก ๆ เพราะเอาเข้าจริง ๆ คุณก็เป็นคนที่อ่อนไหวอยู่ไม่น้อย มีความเปราะบางข้างใน แต่ก็นั่นล่ะ คุณเป็นคนมีความเฉลียวฉลาดอยู่มาก หากพ้นช่วงจิตใจหม่นมัวแล้ว คนอย่างคุณจะทำอะไรก็ได้

          ประเด็นหลักในปีนี้ จึงจะเป็นการใช้ข้อมูลที่คุณมี การเพิ่มเติมวิธีการไปสู่เป้าหมาย โดยอาจจะผ่านการไตร่ตรองมองหากลยุทธ์หลาย ๆ แบบ สิ่งสำคัญอีกอย่างในปีนี้ คุณจะได้ชั่งใจ ชั่งน้ำหนัก การไม่ด่วนตัดสินเรื่องต่าง ๆ อย่างรวดเร็วเกินไป และการประนีประนอมก็มีความหมายอยู่มาก

          สิ่งที่สำคัญอีกประการในปีนี้ ยังเป็นเรื่องสภาวะอารมณ์ ถึงที่สุดแล้ว หากคุณดูแลจัดการอารมณ์ตนเองให้นิ่งคงที่ ก็จะจัดการกับเรื่องต่าง ๆ ได้ง่ายขึ้น ปัญหาอาจอยู่ที่ว่าถ้าคุณไม่ปรี๊ดแตก ก็จะอารมณ์มัว ๆ อยู่เสมอ เหมือนเวลาฝนตกก็ให้กระทบใจ แดดออกก็สดใสรื่นเริงขึ้น ได้ไปปาร์ตี้ก็มีความสุข แต่พอต้องอยู่เพียงลำพังเมื่อไหร่ ใจก็จะเฉา ๆ ขึ้นมาทันที

          ชีวิตในปีนี้ จึงถือได้ว่าจะขับเคลื่อนด้วยอารมณ์ภายในของตัวคุณเองนั่นล่ะ 
 

การเงิน


           คุณจะเจอปัญหาการเงินแบบเล็ก ๆ น้อย ๆ จุกจิก คือมีเรื่องเสียค่าใช้จ่ายรั่วไหลอยู่เรื่อย ๆ โดยเฉพาะจากเรื่องรถยนต์ ยานพาหนะ การเดินทาง และการต้องใช้เงินกับข้าวของเครื่องใช้ที่เสื่อมสภาพต่าง ๆ

           ในปีนี้ ยังจะเป็นช่วงปีที่คนอื่น ๆ รอบตัวก็เจอปัญหาอยู่มากเช่นกัน จึงเป็นการยากที่จะขอความช่วยเหลือใครได้มาก ในส่วนของครอบครัววงศ์วาน ก็จะช่วยกันได้ระดับหนึ่ง แต่ก็ไม่สามารถมาโอบอุ้มกันได้อย่างช่วงอื่น ๆ มิหนำซ้ำยังอาจต้องไปร่วมรับภาระของคนอื่น ๆ อีก จึงเป็นปีที่จะต้องบริหารจัดการการเงินให้ดี ๆ

           แต่ในด้านบวกคือ คุณจะได้เงินเข้ามาเติมกระเป๋าอยู่เรื่อย ๆ เช่นกัน เพียงแต่ปีนี้จะหวังเงินก้อนได้ยากกว่าปกติ
 

การงาน


            จะเป็นปีที่การทำงานยังมีจุดอ่อนอยู่มาก จะทำงานด้วยความไม่สงบใจ มีปัญหากับเพื่อนร่วมงาน มีเรื่องหน่วง ๆ ไม่ค่อยปลอดโปร่ง งานจะหนักมากกว่าปกติ แต่ก็ไม่อาจจะปล่อยวางมือให้ใคร หรือบางเวลาคุณก็จะไม่ค่อยไว้ใจใครด้วยเช่นกัน

            ในปีนี้ ยังจะเป็นปีของการสองจิตสองใจ เรื่องหน้าที่ตำแหน่งต่าง ๆ จะได้ไม่เต็มความคาดหวัง มักได้อย่างเสียอย่าง หรือถ้าตั้งเป้าหมายจะทำอะไรให้ลุล่วง ก็จะมีสิ่งเข้ามาแทรกขัดขวาง จนบางครั้งคุณจะอยากย้ายฝ่ายย้ายแผนก บ้างก็จะอารมณ์ไม่มั่นคง มีความเครียดในการทำงานอยู่ตลอด

            ประเด็นหนึ่งที่สำคัญในปีนี้ คือ คุณจะมีความหวาดระแวงแคลงใจมากขึ้น จะมีคนทำให้เสียศรัทธา หรือไม่รู้ว่าเขาจะเอายังไงกับคุณ และคุณก็เริ่มจะมองโลกในแง่ร้ายขึ้นทุกวัน ใครที่ทำงานที่ใดที่หนึ่งนาน ๆ หรือทำงานในลักษณะรูทีนมาแล้ว คุณจะเริ่มอยากเปลี่ยนแปลงชีวิต แต่ก็นั่นเอง จะยังไม่มีจังหวะดีพอในปีนี้
 

ความรัก ความสัมพันธ์


           คุณจะมีความสุขกับชีวิตรัก ชีวิตส่วนตัว มีความพึงพอใจกับความสัมพันธ์ของตัวเองอยู่ไม่น้อย เผลอ ๆ ยังจะมีคนซุกซ่อนอยู่ในใจเงียบ ๆ อีกด้วย

           จะว่าไปแล้ว ปีนี้ ชาวราศีพฤษภจะมีเกณฑ์รักซ้อนซ่อนใจ มีคนเข้ามาเทกแคร์ดูแลเป็นพิเศษ อาจเป็นคนใกล้ ๆ ตัวที่เคยคิดว่าแค่เพื่อนก็ได้ ถ้าได้ไปเที่ยวไหนด้วยกันมักจะมีเหตุการณ์ทำให้ได้รู้ใจกันมากขึ้น

           สิ่งที่ต้องเตือนในปีนี้ คือ ปัญหารักมักมีอยู่เงียบ ๆ ไม่แสดงออกมาโฉ่งฉ่าง เมื่อปัญหาแท้จริงมาถึงคุณจึงอาจจะรับมือไม่ได้ และทำให้ตัวเองดิ่งดาวน์อย่างสุด ๆ
 

คำเตือน เรื่องควรระวัง


           1. วิธีแก้ปัญหาด้วยการพยายามวิ่งหนีปัญหา จะช่วยอะไรไม่ได้เลย

           2. ระวังข้อมูลรั่วไหล มีฝ่ายตรงข้ามนำจุดอ่อนของคุณไปโจมตี มีการใช้ข้อมูลเท็จทำลายคุณ

           3. เจอเรื่องไม่คาดฝันติด ๆ กันหลายครั้ง จนสูญเสียความศรัทธาในเพื่อนมนุษย์

           4. เจอภัยธรรมชาติที่รุนแรง ควรระวังเรื่องแผ่นดินไหว และของจากที่สูงตกใส่ ระวังการขึ้นที่สูงด้วย

           5. เดือนที่จะมีปัญหามากที่สุด คือ เดือนกรกฎาคม กันยายน และพฤศจิกายน

           6. มีเรื่องรักซ้อนมากระทบใจ แม้ตัวเองจะมีความสุขกับมัน แต่ก็เป็นทุกข์ควบคู่ไปด้วยตลอด

           7. การเงินไม่ดีอยู่เกือบตลอด หาเงินได้เท่าไหร่ก็จ่ายออกอยู่เสมอ เก็บเงินไม่ได้

           8. เจอคนประจบสอพลอ พูดจาหวานหูเพียงเพื่อต้องการผลประโยชน์เท่านั้น

           9. ยิ่งสูงยิ่งหนาว หากอยู่ในตำแหน่งสูง มักจะโดดเดี่ยวอยู่เงียบ ๆ

           10. เดือนกันยายน จะมีความระส่ำระสายเกี่ยวกับหน้าที่การงาน ต้องรับผิดชอบงานของคนอื่น
 

10 คำแนะนำสำหรับปีนี้ 


           1. การปรับตัวอย่างยืดหยุ่น การตามกระแสสถานการณ์ต่าง ๆ ให้ทัน จะทำให้คุณมีทางเลือกทางรอด

           2. หากมีอะไรพังทลายลง อาจเป็นการรื้อเพื่อสร้างใหม่ อย่าได้กลัวการเปลี่ยนแปลง

           3. เดือนมีนาคม คือเดือนที่จะมีโอกาสดีในการเรียนรู้สิ่งสำคัญ

           4. หาข้อมูลให้ละเอียดลึกซึ้งอยู่เสมอ ใช้การสรุปและวิเคราะห์ข้อมูลให้เป็นประโยชน์

           5. หากจะเริ่มความสัมพันธ์ใหม่ ทำความรู้จักกันให้ลึกซึ้ง มองให้เห็นถึงสิ่งที่เขาซ่อนไว้หลังม่าน

           6. ปัญหาการเงินจะหนักเบาไม่เท่ากัน ต้นปีถึงกลางปีจะค่อนข้างหนัก แต่ผ่านเดือนพฤษภาคมไปแล้วจะค่อย ๆ คลี่คลายขึ้น

           7. การติดต่อสื่อสารกับญาติพี่น้องอย่างสม่ำเสมอ คุยกันอย่างมีสันติและเหตุผล จะทำให้ชีวิตทุกคนมีความสุข

           8. ดูแลญาติผู้ใหญ่มากขึ้น ควรรู้ข้อมูลสุขภาพของท่าน เพื่อรับมือได้ทันในยามฉุกเฉิน

           9. มั่นใจในความสามารถของตัวเอง ภูมิใจได้ว่าอะไรที่ได้มาเพราะศักยภาพล้วน ๆ ไม่ใช่โชคช่วย

           10. พึ่งคนอื่นไม่ได้ไม่ต้องกังวลไป สักวันพวกเขาจะหันมามองคุณด้วยสายตาใหม่
 

ราศีเมถุน gemini (14 มิ.ย. - 14 ก.ค.) 








ไพ่ของคุณ

death
knight of pentacles 
ace of wands
four of swords 
eight of cups
the high priestess 


เรื่องสำคัญของคุณในปีนี้


          จะเป็นปีของการเปลี่ยนแปลง ปีแห่งค่ำคืนที่ยาวนาน และการเริ่มต้นใหม่ในรุ่งอรุณ

          สำหรับปีนี้ ชาวราศีเมถุนจะได้เผชิญกับอะไรหลาย ๆ อย่างที่สำคัญ เป็นต้นว่า การสูญเสีย การพลัดพราก ข่าวมรณกรรม หรือการเปลี่ยนแปลงในบ้านเรือนครอบครัว นอกจากนั้นยังสัมพันธ์ได้ถึงการเงินของบ้าน การใช้จ่ายเพื่อการซ่อมแซม รีโนเวท การปรับปรุงที่อยู่อาศัยครั้งใหญ่ แน่นอนว่าจะต้องได้ใช้จ่ายมาก

          อย่างไรก็ตาม ไม่ว่าอะไรจะเกิดขึ้นในปีนี้ การสิ้นสุดและข่าวร้าย ๆ เหล่านั้น จะพาคุณไปสู่ชีวิตใหม่ในไม่ช้า สิ่งที่สำคัญจะเป็นการยอมรับความจริง การรู้ว่าตนเองไม่อาจจะต่อรองเงื่อนไขบางอย่างได้ อะไรที่ต้องเป็นไป ต้องจ่าย ต้องชดใช้ หรือแม้แต่ความสัมพันธ์ที่จะต้องเลิกราหย่าร้างกันไป การพลัดพรากจากบุคคลอันเป็นที่รักต่าง ๆ ล้วนเป็นสิ่งที่ต้องยอมรับกับมัน

          ในปีนี้ ตัวคุณเองจึงไม่ควรจะประมาทเรื่องสุขภาพด้วย ถ้าผ่านช่วงทำงานหนักมาตลอดปีก่อนหน้า ก็ให้พยายามดูแลรักษาตัวเองดี ๆ แจ็กพอตจะล้มหมอนนอนเสื่อได้ ที่ไม่เคยแอดมิตอาจจะได้เข้าก็หนนี้ ชีวิตจะมีจุดที่ต้องกลับมาคิดใหม่ทำใหม่ การทำให้ตัวเองมีชีวิตใหม่อาจเป็นภารกิจของคุณ
 

การเงิน


           คุณจะมีเงินทองรองรังอยู่ส่วนหนึ่ง และจะมองเห็นช่องทางต่าง ๆ ได้อีก ที่เคยเดือดร้อนลำบากมาจากปีก่อน ๆ จะเริ่มมีบรรยากาศที่คลี่คลายขึ้น

           ในปีนี้ ยังจะเป็นปีของการกำหนดเป้าหมาย การวางแผนการเงินในอนาคต และการสั่งสมทุนเพื่อเอาไว้ทำงานใหญ่ ๆ ต่อไป บางคนก็จะได้ใช้จ่ายกับการเรียนการศึกษา (ไม่ว่าจะเป็นของตัวเองหรือคนที่คุณรับผิดชอบดูแล) การเดินทางระยะสั้น (ที่บ่อยครั้งขึ้น) รวมถึงการใช้เงินเพื่อสนับสนุนช่วยเหลือญาติพี่น้องครอบครัว โดยหวังถึงความยั่งยืนต่อไปในภายภาคหน้า

           มองไปในระยะยาว คุณจะค่อย ๆ ดีขึ้นตามลำดับ แต่จังหวะของการตั้งหลักได้จริง ๆ จะต้องอดทนจนกว่าจะถึงปี 2565 นะคะ
 

การงาน


           ปีนี้สิ่งที่โดดเด่นสำหรับคุณคือการเรียนการศึกษา และการริเริ่มกิจกรรมใหม่ต่าง ๆ โดยเฉพาะในสายงานสร้างสรรค์ และการเพิ่มทักษะใช้เครื่องไม้เครื่องมือใหม่

           ปีนี้คุณจะได้อุปกรณ์ใหม่ เครื่องช่วยทำงานใหม่ หรือชาวราศีมิถุนบ้างจะได้รับมอบหมายให้ได้ทำงานใหม่ ๆ มีการเริ่มต้นเรียนรู้สิ่งต่าง ๆ อย่างสนุกสนานมากขึ้น ในกลุ่มของผู้ทำงานราชการ งานในภาครัฐ จะมีคำสั่งนโยบายมาใหม่ มีระเบียบการหรือการปฏิบัติที่แตกต่างจากเคย แต่จะเป็นผลดีกับชีวิตการทำงานของคุณ

          สิ่งที่ต้องระวังในปีนี้ ด้านการงานนั้น เตือนถึงการเปลี่ยนใหญ่ภายในองค์กร มีเรื่องสั่นสะเทือนไปหลายภาคส่วน ถ้าคุณเป็นคนรุ่นใหม่ พร้อมรับการเปลี่ยนแปลง จะได้ผลดีจากสิ่งที่เกิดขึ้น แต่ถ้าคุณเป็นคนที่ค่อนข้างอนุรักษนิยม มีความยึดมั่นกับโลกใบเก่า ๆ จะได้เผชิญกับสิ่งที่มากระตุกความคิดความเชื่อ และทำให้คุณเหมือนคนต้องกลับมานับ 1 ใหม่ก็เป็นได้
 

ความรัก ความสัมพันธ์


           สถานการณ์เรื่องรักจะไม่สู้ดีนัก โดยทั่วไป เตือนถึงการเลิกราหย่าร้าง การจำเป็นต้องแยกทาง การตกลงใจจะไปมีชีวิตใหม่ ไม่ว่าจะเป็นเรื่องที่เต็มใจหรือไม่ก็ตาม

           ในคนที่ระหองระแหงกัน ความสัมพันธ์จะเครียดขึ้นเรื่อย ๆ และมีจุดที่ต่างฝ่ายอาจไม่ยอมกันอีกต่อไป ไม่คนใดก็คนหนึ่งจะต้องการออกไปจากปัญหาอย่างถาวร และการเหนี่ยวรั้งจะไม่ได้ผล

           ส่วนคนที่ต้องการจะเริ่มต้นชีวิตใหม่ ต้องอดทนกับการให้ระยะเวลาล่วงผ่าน จะไม่ใช่ช่วงของการหาแฟนใหม่ได้เร็ว ๆ ดั่งใจ และถึงจุดหนึ่งการได้ใช้เวลาอยู่กับตัวเองจะมีความหมายมาก
 

คำเตือน เรื่องควรระวัง


           1. ปัญหาสุขภาพ การต้องล้มหมอนนอนเสื่อ ต้องเข้าพักรักษาตัว

          2. เดือนเมษายน จะมีเหตุการณ์สำคัญ ๆ ที่ทำให้ชีวิตคุณพลอยหยุดชะงักตามไปด้วย

          3. ระวังเหตุการณ์การจลาจลกลางเมือง สงครามขนาดเล็ก ซึ่งทำให้คุณต้องได้รับผลกระทบในทางใดทางหนึ่ง

          4. จะต้องรอเงินเป็นเวลานาน สิ่งที่คาดหวังจะเร่งรัดไม่ได้

          5. มีช่วงของความทุกข์ความเศร้า เหมือนกลางคืนที่ยาวนาน ต้องอดทนเพื่อจะผ่านมันไปโดยโดดเดี่ยว

          6. มักต้องได้เดินทางลำพัง หรือแผนการท่องเที่ยวเดินทางเปลี่ยนแปลงกะทันหัน ไม่เป็นดังหวังไว้

          7. สูญเสียมิตรภาพ มีการอันเฟรนด์ มีคนโจมตีคุณด้วยข้อมูลเท็จ

          8. ต้องมองเห็นความเจ็บปวดหรือความทุกข์ของคนอื่น ๆ โดยที่ไม่สามารถช่วยเหลือได้ แต่ก็หลีกเลี่ยงการรับรู้ไม่ได้

          9. จิตใจอ่อนไหวเปราะบาง จากเหตุการณ์ที่เกิดต่อเนื่องซ้ำ ๆ จนกลายเป็นบาดแผลที่ฝังรากลึก

          10. ต้องถูกกักบริเวณ การต้องโทษกักขัง มีคดีความข้อพิพาท
 

10 คำแนะนำสำหรับปีนี้ 


           1. ใช้ความฉลาดของคุณอย่างเต็มที่ ใช้ข้อมูลเบื้องลึกเบื้องหลังให้เป็นประโยชน์เข้าไว้

          2. ข่าวใด ๆ ที่มาถึงในเดือนมีนาคม จะมีเบื้องหลังระหว่างบรรทัดอีกที ให้กรองข้อมูลให้มาก
          3. เชื่อหูไว้หู อย่าด่วนเชื่อข่าวโคมลอย หรือเฟกนิวส์ต่าง ๆ จนกว่าจะพิสูจน์ได้
          4. เชื่อเสมอว่า แสงแดดของวันใหม่จะต้องมาถึง ทุกการต่อสู้ของคุณจะไม่สูญเปล่า ไม่มีความมืดใดจะอยู่ชั่วนิรันดร์
          5. เมื่อเจ็บป่วย ให้พยายามรักษาทั้งกายใจ การป่วยเพียงกายจะทำให้คุณฟื้นตัวได้เร็วที่สุด
          6. อย่าให้จิตใจตัวเองตกต่ำ ความอาฆาตมาดร้ายก็ดี ความโกรธแค้นจนเกินไปก็ดี จะส่งผลเสียต่อตัวเองยิ่งกว่า
          7. เดือนมกราคม จะดีพิเศษ สำหรับการวางแผนโปรเจกต์ใหม่ ๆ

          8. เดือนกุมภาพันธ์ - มีนาคม จะดีพิเศษในการวิเคราะห์ข้อมูลย้อนหลัง
          9. ตัวเลขที่ดีของคุณในปีนี้คือ 1 และ 2 
          10. คุณจะคิดเรื่องสำคัญ ๆ ออกได้ในเวลากลางคืน การใช้เวลาเพียงลำพังในยามค่ำคืนอาจให้กุญแจไขปริศนาได้
 

ราศีกรกฎ cancer (15 ก.ค. - 16 ส.ค.) 








ไพ่ของคุณ 

the tower 
three of pentacles  
knight of wands 
four of cups  
knight of swords  
the hermit 


เรื่องสำคัญของคุณในปีนี้


           บางครั้ง สายฟ้ามักจะฟาดลงมาอย่างไร้สัญญาณเตือนล่วงหน้า หรือเหมือนการมีเพลิงไหม้ขึ้นในอาคารบ้านเรือนอย่างกะทันหัน จึงไม่แปลกที่จะตกอกตกใจ รู้สึกช็อก ตั้งตัวไม่ทันว่าควรจะปฏิบัติตัวอย่างไรดี

           ในปีนี้ ราศีกรกฎอาจจะต้องเตรียมตัวสักหน่อยหนึ่ง กับเรื่องต่าง ๆ ที่จะเกิดขึ้นโดยไม่คาดฝัน ทั้งในแง่ของสถานการณ์ หรือเป็นเรื่องภายในจิตใจก็ได้ เช่น การได้เจอเรื่องที่พลิกผัน สิ่งเหนือจินตนาการ หรือภาวะที่คุณได้มองเห็นปรากฏการณ์สำคัญ ๆ อันทำให้ต้องตกตะลึงไป

           หากในปี 2563 มีม็อบ หรือการชุมนุมเคลื่อนไหวใด ๆ ในปี 2564 จะมีสิ่งที่เซอร์ไพรส์ได้อีกยิ่งกว่า แม้ว่าจะยังไม่ใช่จุดสิ้นสุดของเหตุการณ์ก็ตาม สิ่งที่จะเกี่ยวพันกับคุณก็คือ หากคุณเป็นชาวราศีกรกฎ จะมีสิ่งที่ส่งผลกระทบมาถึงไม่ทางใดก็ทางหนึ่ง การต้องเตรียมรับมือกับเหตุฉุกเฉินต่าง ๆ จึงมีความสำคัญมาก

           ในส่วนของจิตใจ ปีนี้ คุณเสี่ยงจะมีเรื่องกระทบกระเทือนใจง่าย ต่อให้ไม่ใช่เรื่องของตัวเองก็ตาม มักได้อยู่ร่วมในเหตุการณ์น่าหดหู่สลดใจ หรือต้องได้ตื่นตะลึงไปกับเรื่องราวข่าวสาร ประเด็นที่สำคัญคือ ตัวคุณเองต้องตั้งสติให้ดี ๆ เพื่อที่จะทำสิ่งต่าง ๆ ให้ดีที่สุด และประคองชีวิตตัวเองเอาไว้ให้ได้
 

การเงิน


           ถ้าเทียบว่า การเงินเต็มจำนวนคือ 100 ในปีนี้ คุณจะมีรายได้อยู่ราวๆ 70% นั่นจึงหมายถึงว่า จะมีรายได้น้อยลง หรือกรณีได้เงินเท่าเดิม ก็จะมีค่าใช้จ่ายเพิ่มมากขึ้น แต่อย่างไรก็ตาม คุณจะไม่ได้ลำบากมากนัก เพราะมักจะมีรายได้เล็ก ๆ น้อย ๆ เข้ามาเติมอยู่เป็นระยะ

           เพียงแต่ว่าในปีนี้ หากจะคาดหวังถึงเงินทองรองรังเยอะ ๆ หรือการมีเงินก้อนใหญ่ ก็จะต้องเผื่อใจ การหาเงินก้อนจะไม่ง่าย แต่ในด้านบวก คุณจะได้ข่าวดีเกี่ยวกับงานพิเศษ กิจกรรมพิเศษ ที่จะทำรายได้ให้เหนือความคาดหวัง

           ปีนี้ จึงเด่นในการใช้ความคิดสร้างสรรค์ การทำงานศิลปะ การหารายได้เสริม งานสายโฮมเมด-แฮนด์เมด งานคราฟต์ต่าง ๆ จะให้ผลดี
 

การงาน


          ชีวิตต้องสู้ คือสิ่งที่จะเป็นคำขวัญของคุณในปีนี้ พร้อมกับการต้องปรับวิธีในการ "ลุย" เข้าหาปัญหาต่าง ๆ เป็นฝ่ายรุก ไม่รอรับเพียงอย่างเดียว

          ในปี 2564 ชาวราศีกรกฎจะได้ลุกขึ้นมากระฉับกระเฉงมากเป็นพิเศษ สถานการณ์จะทำให้คุณต้องเคลื่อนไหวอย่างแอ็คทีฟมากขึ้น บางทีจะได้รู้สึกว่าตัวเองต้องยอมเปลี่ยนไป ที่เคยเป็นฝ่ายรอรองรับอะไรต่าง ๆ แม้แต่อารมณ์ของหัวหน้าเจ้านาย จะไม่มีอะไรเหมือนเดิมอีก

          ในทางธุรกิจการค้า จะเป็นปีของการต้องได้ออกหาลูกค้าใหม่ ๆ เปิดแนวรบการตลาดใหม่ มองหาวิธีต่อสู้แข่งขันบนสนามที่ดุเดือดขึ้นเรื่อย ๆ ข่าวดี คุณจะมีลักษณะพิเศษเฉพาะบางอย่างที่เป็นต้นทุนสำคัญ หรือเป็นจุดขายโดดเด่น ทำให้สามารถเปิดตลาดได้ดีขึ้นเรื่อย ๆ เพียงแต่การทำกำไรยังต้องรอดูในระยะยาว
 

ความรัก ความสัมพันธ์


          ดูเหมือนคุณจะไม่ค่อยมีความสุขกับความรักในปีนี้ ไม่ว่าจะมีคู่ในลักษณะใดก็ตาม จะมีเรื่องให้คิดทบทวนซ้ำไปซ้ำมาบ่อย ๆ เหมือนชีวิตตกอยู่ในจุดที่ไม่พอดีสักเท่าไหร่

          ความสัมพันธ์ในปีนี้ จะเป็นเรื่องที่ต้องพยายามจัดสมดุลอยู่ในตัวเอง คุณอาจรู้สึกว่าตัวเองรักคนข้าง ๆ น้อยลง หรือตัวคุณอดจะมีคำถามไม่ได้ว่าตัวเองตัดสินใจผิดอยู่หรือเปล่า อย่างไรก็ตาม ถ้าคุณต้องการคำตอบชัดเจน หรือต้องให้คำตอบใคร มักจะไม่สามารถสรุปได้ทันที จะมีเรื่องค้างคาอยู่

          ในปี 2564 สิ่งที่คุณควรระวังคือการรับใครเข้ามาโดยไม่คิดให้ถ้วนถี่ กับอีกอย่างคือ การไม่มีความสุขแม้แต่กับสิ่งที่ตัวเองเป็นฝ่ายเลือกเองแต่ต้น ความลักลั่นของหัวใจเป็นสิ่งที่จะไม่สามารถอธิบายกับใครได้ง่ายเลยจริง ๆ 
 

คำเตือน เรื่องควรระวัง


          1. ถูกผลักให้เข้าสนามการต่อสู้แข่งขันโหดหิน ทั้ง ๆ ที่ไม่มีความพร้อมและไม่ต้องการ

          2. สถานการณ์บังคับคุณ ให้ต้องกระทำในสิ่งที่ตรงข้ามกับจิตใจ

          3. เลือกไม่ได้ ไม่สามารถตัดสินใจได้ดีพอ เริ่มมีนิสัยย้ำคิดย้ำทำ และคิดกลับไปกลับมา

          4. เก็บเงินไม่อยู่ หาเงินก้อนใหญ่ได้ยาก

          5. เดือนเมษายน และเดือนพฤศจิกายน คือช่วงที่เรื่องแย่ ๆ จะเข้ามามากเป็นพิเศษ

          6. เจอภัยธรรมชาติครั้งใหญ่ ตกอยู่ในสถานการณ์ระส่ำระสายวุ่นวาย ต้องพึ่งพาคนอื่น

          7. จิตใจไม่สงบ ทั้งในแง่สมาธิสั้น สับสนใจ มองสิ่งต่าง ๆ ได้ไม่ชัดเจน ขาดวิสัยทัศน์ชั่วคราว

          8. มองคนผิด ทำให้ต้องมาเสียใจเสียความรู้สึกภายหลัง

          9. ระวังไฟไหม้ ไม่ควรประมาทชะล่าใจเรื่องฟืนไฟในบ้าน

          10. ระวังการตกเป็นเหยื่อจากความไม่รู้ ถูกเอาเปรียบด้วยเล่ห์กลทางธุรกิจ
 

10 คำแนะนำสำหรับปีนี้ 


          1. ใช้สติและปัญญาประกอบกัน สิ่งใดที่หาคำตอบด้วยตัวเองไม่ได้ให้ปรึกษาผู้รู้

           2. ผู้ที่มีประสบการณ์ตรง จะให้คำแนะนำชุดหนึ่ง ส่วนผู้ที่มีความลึกซึ้งทางความคิด จะให้คำแนะนำอีกชุด นำสองส่วนมาผสมผสานกัน จะได้เป็นคำตอบที่เหมาะสม

           3. เดือนมีนาคม จะดีในเรื่องการเงิน การหารายได้พิเศษ

           4. พัฒนาศักยภาพของตัวเองให้มาก ๆ สิ่งที่ทำจนเชี่ยวชาญ ไม่ว่าจะดูไร้สาระเพียงใดในสายตาคนอื่น จะเป็นเงินเป็นทองได้

           5. ไม่จำเป็นต้องเหมือนใคร ความพิเศษของคุณอาจคือจุดขายที่สำคัญ

           6. ไม่ต้องกลัวแพ้ บางครั้ง การทำอะไร ๆ อย่างกล้าหาญ จะทำให้ได้ประสบการณ์อันมีค่า

           7. หากคุณพ่ายแพ้และล้มเหลว อย่ากลัวการลุกขึ้นใหม่ ยิ่งล้มบ่อย จะรู้วิธีลุกได้เร็วขึ้นเรื่อย ๆ 

           8. หลังพายุฝนจะมีฟ้าใสเสมอ ชีวิตมนุษย์ไม่ได้มีเพียงวันเดียว คุณยังมีเวลาพอที่จะเซตอัพชีวิตตัวเองใหม่

           9. ถ้าตัดสินใจไม่ได้จริง ๆ ให้ชะลอเอาไว้ อย่าเร่งรีบทำอะไรที่ขัดขืนความรู้สึกเกินไป จะส่งผลเสียยิ่งกว่า

           10. ผู้หญิงสวมแว่น จะสามารถช่วยเหลือคุณในเรื่องธุรกิจการงานได้ มองหาเธอในชีวิตของคุณ
 

ราศีสิงห์ leo (17 ส.ค. - 16 ก.ย.)








ไพ่ของคุณ 

the lovers 
six of pentacles
eight of wands  
five of cups  
five of swords 
the hierophant 


เรื่องสำคัญของคุณในปีนี้


         ปี 2564 จะเป็นปีของการหลอมรวม การผสมผสาน การตัดสินใจเลือก และการก้าวเข้าสู่พรมแดนใหม่ ๆ ของชีวิต

         ในปีนี้คุณจึงอาจมีการตกลงใจหมั้นหมายวิวาห์ ร่วมชีวิต หรือตัดสินใจว่าตัวเองจะเลือกวิถีชีวิตแบบใด คุณจะมีคำตอบภายในใจตัวเองอยู่แล้วระดับหนึ่ง อย่างไรก็ตาม มันยังไม่ใช่ปลายทางสุดท้ายของชีวิต

         ปีนี้ สิ่งที่สำคัญของคุณคือการใคร่ครวญถึงสิ่งต่าง ๆ ที่เป็นองค์ประกอบรอบตัว การยอมรับว่าตัวเองจะต้องอยู่ในเงื่อนไขที่จำเป็น และเรียนรู้วิธีการดำเนินชีวิตให้ดีที่สุด ไม่ว่าจะมีตัวแปรอย่างไร

         จะว่าไปแล้ว ไพ่ the lovers เป็นไพ่ที่มีความหมายลึกซึ้งอยู่มาก เพราะบางครั้งยังหมายความได้ถึงการตัดสินใจโดยการควบคุมของผู้อื่น ขณะที่คุณไม่รู้ตัว หรือไม่มีอะไรเป็นข้อพิสูจน์แน่ชัด บางครั้งคุณอาจจะทำสิ่งใด ๆ โดยเข้าใจไปว่าเป็นเจตจำนงและการตัดสินใจของตนเอง ทั้งที่จริงแล้วเพราะคุณถูกกล่อมเกลา หรือตะล่อมควบคุมให้ไปตามเส้นทางนั้น ๆ อย่างชาญฉลาดอยู่ การถูกกำหนดพฤติกรรมนั้น อาจอยู่เหนือความเข้าใจ แต่จะส่งผลสำคัญต่อชีวิตคุณต่อไป

         พูดอย่างง่าย ๆ บ้าน ๆ ได้อีกว่า ปีนี้ คุณจะได้ยอมรับในเงื่อนไขข้อตกลงที่สำคัญอะไรบางอย่าง แต่มันยังไม่ชัดเจนหรอกในผลลัพธ์ที่จะได้ และถึงที่สุด ชีวิตคือการเดินทาง ปีนี้ คุณยังจะอยู่บนระหว่างเส้นทาง หาถึงจุดหมายแท้จริงไม่
 

การเงิน


         ถ้ามองในเชิงลบ ปีนี้ คุณจะมีค่าใช้จ่ายเพิ่มขึ้นอีกมาก จะเสียเงินจุกจิกมากกว่าเดิมอีกเป็นเท่าตัว หรือมักต้องได้ใช้เงินกับการช่วยเหลือคนอื่น ทั้งที่เต็มใจและไม่เต็มใจ บ้างจะได้จ่ายกับภาษีสังคมในรูปแบบต่าง ๆ อยู่เกือบตลอดเวลา

         แต่ในด้านบวก ปีนี้ เงินจะได้ใช้อย่างเต็มคุณค่า บ้างจะได้เป็นท่อน้ำเลี้ยงให้กับกลุ่มบุคคลที่คุณสนับสนุนอย่างจริงใจ คุณจะได้ใช้จ่ายกับเรื่องของอุดมคติ อุดมการณ์ จะได้โอนเงินช่วยเหลือเคสสำคัญ ๆ ที่อดจะสงสารเห็นใจไม่ได้ และการให้ของคุณก็จะมีความหมายต่อจิตใจ ถึงอย่างไรก็จะไม่สูญเปล่า ยิ่งให้ก็จะยิ่งได้รับ

         สำหรับผู้ที่มีภาระหนี้สิน จะได้การช่วยเหลือแบ่งเบาตามวาระอย่างเหมาะสม จะไม่ถึงกับสิ้นเนื้อประดาตัวแต่อย่างใด
 

การงาน


         งานคุณชุกแน่ปีนี้ และมักจะมีภาวะไฟลนก้น ต้องได้โหมกระหน่ำทำงานตอนกำลังจะเข้าโค้งสุดท้าย ส่วนหนึ่งเพราะจะได้จับงานหลาย ๆ อย่าง จนทำอะไรแทบไม่ทัน

         หากเป็นเจ้าของธุรกิจกิจการ ปีนี้คุณจะได้ขยับขยายมากกว่าเดิม จะได้เพิ่มลูกน้องลูกจ้าง และยังเด่นพิเศษในกลุ่มคนทำงานโรงงานภาคการผลิตขนาดเล็กและขนาดกลาง คุณจะได้เพิ่มทุน ได้ความช่วยเหลือในเวลาที่ต้องการ จะสามารถประคับประคองกิจการให้ดีขึ้นเรื่อย ๆ ได้

         ส่วนในคนทำงานทั่วไป จะได้ออกนอกสถานที่มากขึ้น มีเกณฑ์การโยกย้ายเปลี่ยนแปลงตำแหน่งหน้าที่ ได้ทำงานที่มีอุปสรรคมาก แต่ก็จะฝ่าข้ามได้ราบรื่น คุณจะมีความชำนาญในการใช้เครื่องไม้เครื่องมือต่าง ๆ ผู้ที่อยู่ในฝ่ายช่างเทคนิค หรือคนทำงานเบื้องหลัง จะเป็นที่ต้องการ มีความสำคัญมากขึ้น
 

ความรัก ความสัมพันธ์


         ความรักในปีนี้ สถานการณ์มักไม่เป็นใจ มีเรื่องเสี่ยงให้ผิดหวัง เจ็บปวด เสียความรู้สึก บ้างจะมีเรื่องเล็ก ๆ น้อย ๆ กระทบใจกันอยู่ตลอด หากคุณอยู่กันอย่างจริงจังเป็นทางการ ชีวิตรักปีนี้จะลุ่ม ๆ ดอน ๆ อยู่ตลอดเวลา เหมือนการร่วมทางอยู่บนปลายคลื่น

         สิ่งสำคัญในปีนี้ จะเป็นการรักษาจิตใจตัวเอง ว่าทำอย่างไรจะไม่เสียศรัทธาไปเสียทั้งหมด จะอยู่ร่วมกับคนที่ทำให้คุณเสียความรู้สึกได้อย่างไร ในขณะเดียวกัน จิตใจคุณจะเปราะบางมาก เรื่องเพียงเล็กน้อยก็จะทำให้คุณเสียศูนย์ได้ และคนอื่นก็จะไม่เข้าใจคุณเลย

         คำเตือน คุณไม่อาจจะคาดหวังความสมบูรณ์แบบได้ ถ้าหยวน ๆ กันไปบ้างก็จะพออยู่อย่างมีความสุขได้ แต่มันอาจไม่ใช่คำตอบแท้จริงของชีวิตหรอกกระมัง
 

คำเตือน เรื่องควรระวัง


           1. แพ้ก็คือแพ้ ยังไงก็ไม่อาจฝืนสถานการณ์ได้ จำใจต้องยอมรับในเงื่อนไข

           2. ต้องชนกับผู้มีอำนาจ ขณะที่คุณไม่อาจแสวงหาตัวช่วยใด ๆ ได้ การตกเป็นเบี้ยล่างคือสิ่งที่ต้องเป็นไป

           3. ไม่ได้รับความยุติธรรม ถูกกดไว้ใต้กติกาที่ไม่ถูกต้องแต่ต้น

           4. มีคำแนะนำที่ไม่เป็นประโยชน์ แต่ถูกบังคับให้ต้องทำตาม

           5. เดือนพฤษภาคม จะถูกอันเฟรนด์ หรือมีความสัมพันธ์ที่ต้องยุติลง

           6. ต้องทำงานให้เสร็จสิ้นในระยะเวลาจำกัด เสี่ยงจะถูกปรับ หรือเสียหาย เสียเครดิต

           7. ไม่สามารถควบคุมค่าใช้จ่ายได้ มีภาษีสังคมมาก ต้องจ่ายเงินโดยไม่เต็มใจบ่อย ๆ

           8. ชีวิตเหมือนจะดี ๆ ก็มีสิ่งพลิกผัน เกิดเรื่องเสียใจอยู่เสมอ จนหวาดระแวงไปหมด

           9. เสียเงินกับการเสี่ยงโชคครั้งแล้วครั้งเล่า ถูกหลอกให้หลงเชื่ออยู่ซ้ำ ๆ

           10. คบคนผิด มิตรภาพไม่ยั่งยืนและไม่จริงใจ แต่เมื่อพูดความจริงออกมา หาคนเชื่อคุณไม่ได้
 

10 คำแนะนำสำหรับปีนี้ 


          1. ฟังคำแนะนำจากใครก็ได้ แต่ให้พิจารณาและตัดสินใจด้วยตัวเองเสมอ

          2. จะได้เจอคนที่มีแนวคิดดี ๆ มีประสบการณ์ชีวิตมามาก แต่เขาอาจตามไม่ทันโลกของคุณแล้ว จึงควรใช้วิจารณญาณในการนำคำสั่งสอนของเขามาใช้

          3. การข้ามสิ่งกีดขวางครั้งที่หนึ่ง จะพาคุณไปสู่ด่านที่สอง แต่เมื่อคุณผ่านไปได้ทีละด่าน จะทำเวลาได้ดีขึ้นเรื่อย ๆ

          4. การให้โดยบริสุทธิ์ใจและเจตนาดี คือสิ่งที่มีความหมายในตัวมันเอง และคุณจะได้รับผลดีจากการให้นั้นกลับมาไม่ทางใดก็ทางหนึ่ง

          5. เดือนพฤษภาคม และมิถุนายน จะได้ใคร่ครวญเรื่องสำคัญ ข้อตกลงใจจะพาคุณไปสู่เส้นทางชีวิตสายใหม่

          6. เดือนมิถุนายน จะได้ของขวัญ หรือมีข่าวดีการเงินเล็ก ๆ น้อย ๆ

          7. เดือนสิงหาคม จะมีข่าวดีการงาน หรือได้รับคำเชิญสำคัญ มีการเดินทางเกี่ยวกับงาน

          8. ปัญหารักจะไม่ยืดเยื้ออย่างที่คิด จะได้สิ่งที่เข้ามาชุบชูจิตใจ คนรักที่แข็งกร้าวจะค่อย ๆ อ่อนให้

          9. ปัญหาบางอย่าง ต้องแก้ไขอย่างเป็นรูปธรรม ไม่ใช้จินตนาการจนเกินไป ข้อเท็จจริงจะเป็นตัวพิสูจน์

          10. มีหัวใจอยู่ในอกของคุณ ฟังเสียงใจตนเองเอาไว้ อย่าให้เสียงอื่น ๆ ดังจนกลับเสียงของตนเอง
 

ราศีกันย์ virgo (17 ก.ย. - 16 ต.ค.) 








ไพ่ของคุณ 

temperance   
six of pentacles
queen of wands 
knight of cups 
king of swords 
the emperor 


เรื่องสำคัญของคุณในปีนี้


         ปี 2564 จะเป็นปีของการผสมผสานสิ่งต่าง ๆ เข้ามาหากันอย่างกลมกลืน จะเป็นปีของการปรับตัว การยืดหยุ่น การประนีประนอม และการคำนึงถึงสิ่งที่มีความหลากหลายในทุก ๆ เรื่อง จึงเป็นปีที่คุณจะได้ลดการตัดสินผู้อื่น ลดการเอาแต่ใจตนเอง มีการต้องปรับเปลี่ยนท่าทีใหม่ ๆ มากขึ้น

         สิ่งที่จะช่วยให้คุณประสบความสำเร็จในปีนี้ จึงจะเป็นการรับฟังเสียงที่หลากหลาย ยอมรับความเห็นที่แตกต่าง มองหาวิธีในการอยู่ร่วม การสมานฉันท์ รวมถึงการปรับตัวอย่างยืดหยุ่นแก่กันและกัน อาจจะไม่มีอะไรตายตัวอีกต่อไป แม้แต่บทบาททางเพศ หรือการได้มาของข้อสรุปต่าง ๆ คุณจะได้เปิดกว้างกับชุดความคิดใหม่ ๆ กลวิธีใหม่ แพลตฟอร์มใหม่ และนี่เองคือหัวใจสำคัญของการอยู่ต่อไปอย่างยั่งยืน

         ดังนั้น ไม่ว่าคุณจะอยู่ในวัฒนธรรมแบบใดก็ตาม เคยมีความคิดความเชื่อมาแบบใด ปีนี้จะได้ความรู้ใหม่ ได้เพิ่มเติมประสบการณ์ ได้การเรียนรู้ที่กว้างขวางขึ้น หลายคนในราศีนี้ยังมีเกณฑ์การเดินทางมากกว่าเดิม ได้เปิดตัวเองกับโลกกว้าง ได้ไปต่างประเทศ ได้สัมพันธ์พบปะผู้คนหลากเชื้อชาติภาษา และถ้าคุณมีเป้าหมายอยากจะพัฒนาตัวเองให้เติบโตต่อไปบนเส้นทางที่มุ่งหวัง นี่คือปีที่สำคัญ

         เด่นมากในปีนี้ คือ การเป็นตัวกลางในการประสานงาน การจัดอีเวนต์ การรวมผู้คนที่แตกต่างเข้าด้วยกันเพื่อหลอมรวมจุดมุ่งหมายในทิศทางเดียวกัน การยืดหยุ่นต่อทุกสิ่งด้วยเหตุผลจะมีความหมายมาก จะต่างจากการปรับเปลี่ยนตามความแปรปรวนของอารมณ์
 

การเงิน


           การเงินปีนี้ คุณมีไพ่แบบเดียวกับชาวราศีสิงห์ แต่มีสิ่งที่ต่างออกไปคือ ขณะที่ราศีสิงห์มีค่าใช้จ่ายรั่วไหลอยู่มาก และมีภาษีสังคมสูง แต่คุณจะยังรักษาความสมดุลของการให้และรับเอาไว้อย่างลงตัว เว้นแต่กรณีคุณมีลัคนาราศีเป็นชาวสิงห์กับกันย์ในคราวเดียวกัน ปีนี้เตรียมรับมือกับการต้องจ่ายเงินเพื่อผู้อื่นได้ จะมีเข้ามามากกว่าที่คิด

           ทิศทางการเงินในปีนี้ รวม ๆ แล้วก็จะไม่ลำบากอะไร เมื่อไหร่ที่ต้องควักกระเป๋าจ่ายออก ให้สังเกตได้ว่าจะมีเงินใหม่เข้ามาเติมในไม่ช้า หรือถ้าคุณเอ่ยปากขอความช่วยเหลือจากใคร ก็จะไม่มีผู้ปฏิเสธให้เสียใจ ไม่ได้มากก็ได้น้อย มีคนจะพร้อมช่วยคุณเสมอ
 

การงาน


          ต้องบอกว่าจะเป็นปีทองของคุณก็ว่าได้ ในเรื่องของการทำงาน ปีนี้มีเกณฑ์การเลื่อนขั้นเลื่อนตำแหน่ง การได้รับการยกย่องส่งเสริม ไม่ว่าทำงานในระดับใด จะมีคนมองเห็นศักยภาพความสามารถของคุณ

          เด่นพิเศษในปีนี้ คือ ผู้ที่อยู่ในตำแหน่งสั่งงานคนอื่น เป็นหัวหน้านายงาน คุณจะบริหารงานได้อย่างเฉียบแหลมชาญฉลาด จะเป็นที่กล่าวขวัญถึงในแง่ความละเอียดรอบคอบ การใส่ใจลงลึก ทั้งที่เกี่ยวกับเนื้องานโดยตรง และชีวิตจิตใจคนอื่น บางครั้งคุณยังจะทำให้คนพิศวงว่าคุณเข้าถึงจิตใจของพวกเขาลึกขนาดนั้นได้อย่างไร เหมือนมีเวทมนตร์

          สิ่งที่สำคัญอีกเรื่องก็คือ ปีนี้คุณจะได้พัฒนาตนเองอย่างก้าวกระโดด จะก้าวขึ้นสู่ตำแหน่งที่สูงขึ้นอย่างสง่างาม ได้การยอมรับอย่างเป็นเอกฉันท์ ต่อให้มีคนไม่ชอบคุณ พวกเขาก็ต้องยอมรับในฝีมือของคุณ ดังนั้น คุณจึงจะเป็นผู้นำได้ดี และมีผู้ฝากความหวังกับคุณมากขึ้น

          สำหรับเรื่องค่าตอบแทนต่าง ๆ ไม่ต้องห่วง คุณจะได้สมควรค่า แม้ว่าเงินจะมาช้าอยู่บ้าง แต่ก็จะมาถึงแน่นอน
 

ความรัก ความสัมพันธ์


           ชีวิตรักของคุณนั้น มักจะต่างจากคนอื่น ๆ อยู่พอสมควร ความที่คุณเป็นคนละเอียดอ่อน จิตใจอ่อนไหว และมีบางช่วงที่ค่อนข้างเปราะบางอยู่ในที แต่กลับจะแสดงออกอีกอย่าง หากไม่จำเป็นจริง ๆ คุณจะไม่แสดงความรู้สึกให้ใครเห็นง่าย ๆ จึงอาจทำให้คนคิดว่าคุณไม่รู้สึกรู้สาอะไร

           หากคุณมีคู่ชีวิตทางการ คบหากันจริงจัง จึงยังจะมีเรื่องติด ๆ ดับ ๆ ในใจ คุณอาจจะงอนแฟนโดยที่เขาไม่รู้อะไรกับคุณด้วยเลย หรือคุณมีคำถามอยู่กับตัวเองบ่อย ๆ ทั้งที่สถานการณ์ไม่มีอะไรเลย

           สำหรับปัญหาในปีนี้ มักจะเป็นเรื่องจุกจิกเล็กน้อย ประมาณต้องการได้รับความเอาใจใส่ อยากได้อะไรโรแมนติกหวาน ๆ บ้าง แต่มักไม่ได้รับดังใจ คนรักมักจะมองข้ามไปทำให้คุณเซ็งอยู่กลาย ๆ สิ่งที่ควรระวังจึงอาจเป็นการมีคนอื่นแทรกเข้ามา ทั้งที่คุณน่ะไม่ได้คิดจะยุ่งกับใครง่าย ๆ
 

คำเตือน เรื่องควรระวัง


          1. การเจอกับคนที่พูดยาก เข้าใจยาก มีปัญหาตั้งแต่เริ่มต้นจนถึงปลายทาง ทำให้คุณเหนื่อยกับการต้องดีลด้วย

          2. คุณพยายามมองโลกในแง่ดี ใช้วิธีนุ่มนวลและมีสันติ แต่ถึงที่สุดก็ต้องเป็นตัวร้ายเข้าจนได้

          3. ความใจอ่อนในบางครั้ง ทำให้สูญเสียมากกว่าที่คิดไว้

          4. ไม่มีอะไรคงที่แน่นอน สถานการณ์เลื่อนไหลแปรปรวนอยู่ตลอดเวลา คว้าไม่ติด จับไม่ได้ ไล่ไม่ทัน

          5. จำเป็นต้องละทิ้งสิ่งที่สวยงามและทำให้คุณมีความสุข เพื่อไปปฏิบัติภารกิจในที่ที่ทุรกันดาร เต็มไปด้วยอุปสรรคปัญหา

          6. ไม่สามารถควบคุมสถานการณ์ได้ทั้งหมด มีตัวแปรมากเกินไป

          7. มีปัญหาทุกช่วงวันหยุด และแทนที่จะได้พักผ่อนในวันหยุดสุดสัปดาห์ กลับจะเป็นเวลานรกเสียทุกครั้ง

          8. ไม่มีเวลาดูหนัง ฟังเพลง อย่างที่เคยชอบ มีข้อจำกัดเรื่องเวลา ต้องชุลมุนอยู่กับการแก้ปัญหาจนไม่เหลือเวลาส่วนตัว

          9. ต้องจ่ายเงินกับสิ่งที่ตัวเองไม่ต้องการ

          10. ถูกรีดไถเบียดเบียนในรูปแบบต่าง ๆ มีภาระเพิ่มใหม่จากวงศาคณาญาติ 
 

10 คำแนะนำสำหรับปีนี้ 


         1. การแสดงเจตจำนงที่ชัดเจน จะช่วยยุติปัญหาได้อย่างรวดเร็วขึ้น

          2. เดือนมิถุนายน จะมีจังหวะที่ดีในเรื่องการเงิน

          3. เดือนกันยายน จะมีการโยกย้ายเปลี่ยนแปลง ซึ่งอาจยังไม่บอกอนาคตชัดเจน แต่คุณจะได้สิ่งที่ดีแน่นอนในภายหลัง

          4. คำพูดที่ตรงไปตรงมา การตัดสินปัญหาด้วยความเฉียบขาด จะช่วยให้เรื่องยาก ๆ กลายเป็นง่ายได้

          5. หากเกิดปัญหาระหว่างกันกับคู่รักคู่ครอง ให้พูดกันดี ๆ อย่าหนีออกจากบ้าน

          6. การหลบเลี่ยงไม่เผชิญหน้า จะยิ่งทำให้สถานการณ์แย่ลง

          7. คุณมีอำนาจพอที่จะเปลี่ยนแปลงสิ่งเก่า ๆ เดิม ๆ ได้ แต่คุณต้องใจแข็งพอที่จะรับแรงกระแทกเบื้องต้น

          8. อย่าชะล่าใจกับคนที่ใช้อำนาจจนเคยตัว จงเรียนรู้ที่จะต่อรองด้วยศักดิ์ศรีที่เสมอกัน

          9. หากมีความวุ่นวายระส่ำระสายในสังคม ให้อยู่ข้างที่ถูกต้อง คือฝั่งที่เคารพในศักดิ์ศรีความเป็นมนุษย์

          10. การลงทุนกับการศึกษา การพัฒนาตนเอง จะได้รับผลตอบแทนอย่างยอดเยี่ยม คุณจะใช้ประโยชน์จากความรู้ได้อย่างเต็มที่
 

ราศีตุลย์ libra (17 ต.ค. - 15 พ.ย.)








ไพ่ของคุณ 

judgement  
nine of pentacles 
queen of wands 
six of cups
eight of swords 
the hanged man


เรื่องสำคัญของคุณในปีนี้


         ปีของการเริ่มต้นใหม่อีกครั้ง การได้รับโอกาสใหม่ และช่วงเวลาสำคัญของการฟื้นฟูเยียวยา การได้ย้อนกลับไปสรุปบทเรียนจากอดีต เพื่อทำให้อนาคตมีจังหวะก้าวใหม่ ๆ ต่างไปจากเดิม

         ในปี 2564 จึงจะเป็นปีสำคัญของชาวราศีตุลย์ ทั้งในการถอดบทเรียนเก่า การพิจารณาความผิดพลาดของตนเอง การยุติข้อกล่าวโทษหรือการกล่าวหาผู้อื่น ทั้งนี้ เพราะคุณไม่อาจจะตัดสินผู้อื่นได้ เช่นเดียวกับที่ไม่ได้อยากให้ใครตัดสินคุณอีกต่อไป

         ในด้านบวก คุณจะได้รับโอกาสที่ดี สิ่งที่ร้องขอจะเป็นจริง ไม่มีอะไรไกลเกินเอื้อม ถ้าคุณป่วยไข้เรื้อรังจะได้พบแนวทางการรักษาที่ถูกต้อง แม้จะมีการรีเซตใหม่ เริ่มต้นใหม่ แต่จะได้ผลดีอย่างเห็นได้ชัด

         หรือถ้าคุณมีปัญหาการเงิน มีภาระหนี้สิน ปีนี้จะได้หายใจโล่งขึ้น จะมีส่วนที่ได้เคลียร์ออกไป และค่อย ๆ วางแผนชีวิตได้อีกครั้ง
 

การเงิน


           คุณจะเป็นราศีที่เก็บเงินเก็บทองได้มากกว่าราศีอื่น ๆ ในปีนี้ และยังจะมีโอกาสที่ดีเกี่ยวกับการลงทุนที่ยั่งยืน หรือการเก็บเกี่ยวผลผลิตค่าตอบแทน ซึ่งเคยได้ลงทุนลงแรงมา

           ในปี 2564 ชาวราศีตุลย์ยังจะมีจังหวะที่ดีสำหรับการซื้อ-ขายทรัพย์อสังหาฯ ที่ดิน หรือการวางแผนลงทุนด้านการเกษตร สิ่งที่น่าสนใจยิ่งขึ้นคือ คุณจะเก็บเกี่ยวผลตอบแทนได้เต็มเม็ดเต็มหน่วยมากขึ้นเรื่อย ๆ นอกจากนั้น หากมีภาระหนี้สินใด ๆ ก็จะค่อย ๆ จัดการให้ลุล่วงได้ สถานการณ์ของคุณจะดีขึ้นอย่างต่อเนื่อง แม้ต้นปีจะมีเรื่องลุ่ม ๆ ดอน ๆ อยู่บ้าง แต่ครึ่งปีหลังทุกอย่างจะเห็นอย่างเด่นชัด
 

การงาน


           การเงินดีแล้ว ปีนี้การงานของคุณก็จะดีขึ้นอีกเช่นกัน มีสัญญาณที่ดีเกี่ยวกับการขึ้นรับตำแหน่งใหม่ การเลื่อนขั้น การได้รับบทบาทสำคัญ จะมีงานที่ได้เป็นตัวหลักอย่างจริงจังมากขึ้น ผู้คนจะให้ความยอมรับนับถือคุณ

           ในกรณีที่คุณมีปัญหาทางการงาน หรือมีศัตรูคู่แข่งขันมาก ก็อย่าได้หวั่นไหวไป คุณมีพลังอำนาจในตัวมากพอที่จะเจรจาต่อรอง หรือจัดการปัญหาให้ลุล่วงได้ สิ่งที่ควรระวังจะมีแค่ว่า ยามที่คุณกำลังก้าวขึ้นสู่ที่สูงเรื่อย ๆ อย่าชะล่าใจจนเกินไปกับสิ่งที่ได้รับ เพราะจะมีปัญหาอยู่บางอย่าง มาจากสิ่งที่คุณไม่อาจควบคุมมันได้ทั้งหมด เป็นต้นว่า นโยบายของภาครัฐ หรือหน่วยงานที่กำกับดูแลคุณอยู่

           ในปีนี้ ยังจะเป็นปีที่คุณจะได้ภาคภูมิใจในตัวเอง มีผู้คนร่วมแสดงความยินดีกับสิ่งที่คุณได้รับ บางคนในราศีนี้จะมีงานสัมภาษณ์ลงสื่ออย่างโดดเด่น หรือมีคนจับตามอง ได้รับเชิญไปในงานสำคัญ ๆ มากขึ้น
 

ความรัก ความสัมพันธ์


           มิตรภาพและความรู้สึกดี ๆ มันอาจไม่ใช่เรื่องเดียวกันกับความรักความใคร่ก็ได้ ในปีนี้ คุณจะได้เรียนรู้เกี่ยวกับมิตรภาพในหลายมิติ และอาจมีความสัมพันธ์ลึกซึ้งบางอย่างเกิดขึ้นด้วยก็ได้

           สถานการณ์รักในปีนี้ จะว่าไปแล้วโดดเด่นในส่วนของผู้ที่รักกันด้วยความเมตตาและปรารถนาดี รักที่ไม่อยู่ในนิยามการเป็นแฟนกันเท่านั้น กรณีมีคู่คบหาทางการ คุณก็อาจจะมีเวลานอกสำหรับเพื่อนพิเศษ หรือจะได้หวนคืนไปสู่อดีตความหลัง ได้พบปะคนที่เคยมีอิทธิพลต่อคุณมาก่อน จะได้รู้สึกหลากหลายในคราวเดียวกัน แต่รวม ๆ แล้ว อดีตก็คืออดีต อย่างไรก็ตาม คุณก็ต้องมีชีวิตอยู่กับปัจจุบัน
 

คำเตือน เรื่องควรระวัง


          1. เดือนสิงหาคม - พฤศจิกายน จะมีเรื่องราวเหตุการณ์ที่ทำให้คุณตกที่นั่งลำบาก มีบรรยากาศที่ไม่สู้ดีเกิดขึ้น

          2. เดือนพฤศจิกายน เป็นช่วงที่จะมีความทุกข์กระทบใจได้ง่าย

          3. จะต้องได้ทำในสิ่งที่ตนเองไม่ชอบ ไม่พึงพอใจ แต่เหมือนคนตกกระไดพลอยโจน ยากจะแก้ไขได้ทันท่วงที

          4. มีความรู้สึกสุขปนเศร้าอยู่บ่อย ๆ ต้องได้ใจหายกับเรื่องที่ไม่อาจเป็นจริง หรือความสัมพันธ์ที่ไม่อาจย้อนคืน

          5. ได้ไปยังสถานที่เก่าแก่อันมีความหลัง แต่พบความเสื่อมโทรมจนทำให้จิตตกมากขึ้นไปอีก

          6. มีคนรอฉวยโอกาสเอาเปรียบคุณอยู่ จังหวะที่คุณกำลังอ่อนแอ ถูกเข้าซ้ำเติม

          7. ระวังปัญหาสุขภาพจากเรื่องความดันโลหิต เลือดน้อย เลือดจาง มีอาการบ้านหมุน เวียนศีรษะ

          8. ถูกท้าทายอยู่เนือง ๆ จากผู้ที่ตั้งตนเป็นศัตรูอย่างออกนอกหน้า ถูกยั่วยุเพื่อหวังผลให้พลาดไปในเกมขุดบ่อล่อเหยื่อ

          9. ไม่มีความโรแมนติกอย่างแท้จริง ไม่มีจุดพักใจได้จริงจัง

          10. มีเงินพอจะซื้ออะไรก็ได้ แต่ไม่ว่าจะซื้ออะไรก็ไม่อาจเติมเต็มจิตใจได้เพียงพอ
 

10 คำแนะนำสำหรับปีนี้ 

         
          1. การยอมรับสภาพ อาจไม่ใช่สิ่งที่น่าอดสูแต่อย่างใด แต่เป็นจุดเริ่มต้นของการใช้ความจริงมาเป็นตัวเดินเรื่อง ให้คุณได้ไปต่อ

          2. เดือนพฤศจิกายนอาจจะมีเรื่องแย่ ๆ แต่ก็จะมีข่าวดีเข้ามาด้วย การทำมาค้าขายในเดือนนี้จะมีกำไรมากเป็นพิเศษ

          3. การลงทุนเกี่ยวกับการเกษตร ที่ดิน อสังหาริมทรัพย์ จะเริ่มได้จังหวะดี คิดจะซื้อ-ขายจะได้ราคาดี เงินที่ลงทุนจะไม่สูญเปล่า

          4. มิตรภาพยังเป็นของที่มีค่าสูงเสมอ การรักษาคนบางคนไว้ในชีวิตคือเรื่องสำคัญ

          5. หากทุกข์ใจกับเรื่องราวใด ให้มองหาเพื่อนเก่า หรืออดีตรักคนหนึ่ง

          6. หากมีภูมิลำเนาเกิดอยู่นอกเมืองหลวง ให้หาเวลากลับบ้าน จะมีความรักรออยู่

          7. การวางแผนใด ๆ เกี่ยวกับที่ดิน จะได้รับความสำเร็จราบรื่นดี หากมีปัญหาจะแก้ไขได้อย่างรวดเร็ว

          8. มีเกณฑ์ได้ทรัพย์มรดก ญาติผู้ใหญ่ให้โชค

          9. เลขที่ดีประจำปีคือ เลข 8, 1, 2 แต่การเสี่ยงโชคจะมีโอกาสดีที่สุดในช่วงต้นปีกับปลายปี ระยะกลางปีให้ระวังการลงทุนที่มีความเสี่ยง

          10. จะไม่มีใครดึงคุณขึ้นจากหลุมได้ถ้าคุณไม่ต้องการก้าวขึ้น เช่นเดียวกับไม่มีใครจะถีบคุณตกลงไปได้ถ้าคุณไม่ยอม ดังนั้น คุณคือคนสำคัญที่สุดสำหรับอนาคตตัวเอง
 

ราศีพิจิก scorpio (16 พ.ย. - 15 ธ.ค.) 








ไพ่ของคุณ 

the moon 
seven of pentacles 
five of wands
knight of cups  
eight of swords
judgement


เรื่องสำคัญของคุณในปีนี้


           ปี 2564 จะเป็นปีของการได้ใคร่ครวญอย่างลึกซึ้งต่อชีวิตตนเอง การก้าวเข้าไปแม้ในด้านมืดของตน เพื่อค้นหาว่าคุณกำลังเอาหัวใจไปไว้ตรงไหน

           สิ่งที่สำคัญของชาวราศีพิจิก คือ คุณเป็นคนที่คนอื่นไม่อาจจะทำลายได้ คนเดียวที่จะทำให้คุณตกต่ำหรือหายนะได้อย่างแท้จริงคือตัวคุณเอง ดังนั้น การหาหัวใจตัวเองให้เจอ จึงเป็นกุญแจดอกใหญ่ที่จะพาคุณไปสู่ประตูที่มหัศจรรย์

           พูดแบบซับซ้อน ในปีนี้ คุณจะมีโลกส่วนตัวมากขึ้น ตัดขาดตัวเองออกจากสังคมรอบข้างมากขึ้น แม้โดยกายภาพจะอยู่ร่วมกับผู้คนมากมาย แต่จิตใจคุณจะแปลกแยกออกไป คุณจะสามารถหลบเร้นล่องหนได้ แม้ยามอยู่ในความอึกทึกเพียงใดก็ตาม

           พูดแบบบ้าน ๆ คุณจะไม่สนโลก ไม่แคร์เวิลด์ ไม่แคร์สื่อ นึกอยากทำอะไรก็จะทำ จะทำตามใจตัวเองมากขึ้น แต่ขณะเดียวกันใช่ว่าคุณจะดูกร้าวแกร่งขึ้น หรือจะเปลี่ยนบุคลิกก็หาไม่ คนอื่นมักจะเห็นคุณเหมือนเดิมนั่นแหละ บางคนอาจจะดูอ่อน ๆ นิ่ม ๆ ไม่มีพิษมีภัยด้วยซ้ำ แต่คุณจะรู้ดีว่าคุณน่ะไม่เหมือนเดิม

           อีกเรื่องที่น่าสนใจ ปีนี้คุณจะได้ให้ความสนใจกับเรื่องพลังต่าง ๆ ที่อยู่รอบตัวมากขึ้น หรืออาจจะให้ความสนใจเกี่ยวกับอำนาจของเวทมนตร์ พลังจักรวาล เรื่องมิติเร้นลับต่าง ๆ หรือได้สัมผัสประสบการณ์ที่น่าอัศจรรย์ ทำให้คุณเริ่มเชื่อมโยงตนเองกับสิ่งที่ยากจะนิยามได้ และถ้าคุณสนใจการฝึกจิต การใช้ไพ่ทำนาย การฝึกเวทมนตร์คาถา จะได้พบครูที่เหมาะสม
 

การเงิน


           คุณจะตั้งตัวได้ดียิ่งขึ้นในปีนี้ เป็นปีที่เด่นพอสำหรับการเก็บออมเงินทอง การวางแผนชีวิตในระยะยาว รวมถึงการลงทุนในรูปแบบต่าง ๆ และการซื้อประกันเพื่อความมั่นคงในอนาคต

           สิ่งที่สำคัญของคุณ ยังจะเป็นการทำให้เงินทองงอกเงย ได้ดอกผล คุณจึงอาจจะได้เริ่มต้นการลงทุนเก็งกำไรในหลายรูปแบบ มีตั้งแต่ออกเงินกู้ส่วนบุคคล ไปร่วมลงหุ้นในกิจการเพื่อนฝูง หรือซื้อทรัพย์อสังหาฯ เก็บไว้ ปีนี้ยังเด่นในการช้อนซื้อทรัพย์หลุดจำนอง ซื้อของมือสองมาทำกำไร และการตั้งใจทำโปรเจกต์ที่จะได้ค่าตอบแทนอย่างเต็มเม็ดเต็มหน่วยในภายหลัง

           กรณีคุณมีภาระหนี้สิน หรือมีช่วงการเงินตึงมือ จะได้คนเข้ามาช่วยเหลือซัพพอร์ต และยังมีเกณฑ์การได้มรดก ได้รถ ได้บ้าน หรือใช้เงินกับการปรับปรุงที่อยู่อาศัย ซึ่งจะได้มีความสุขสมใจ สมค่าใช้จ่าย
 

การงาน

             ในปีนี้ เตือนถึงภาวะความวุ่นวายจากการทำงานกับคนหมู่มาก ความขัดแย้งที่เกิดอยู่ตลอดเวลา จะมีเหตุการณ์ทะเลาะวิวาทกันเป็นช่วง ๆ มีบรรยากาศตึงเครียด ไม่ค่อยได้รับความร่วมมือที่ดีเท่าไหร่

           หากคุณทำงานอยู่ในบริษัทองค์กรที่ต้องสัมพันธ์กับคนหมู่มาก หรือทำงานเป็นทีม จะได้เหนื่อยใจเหนื่อยกาย มักตกเป็นชนกลุ่มน้อย ไม่มีใครรับฟังเสียงของคุณ หรือในทางกลับกัน คุณจะต้องพยายามกันตัวเองให้ออกห่าง เพื่อไม่ให้ต้องไปมีส่วนร่วมในความยุ่งยากมากเกินไป

           ชีวิตการงานในปีนี้ จะก้าวหน้าช้า ในบริษัทองค์กรจะมีเรื่องวุ่นวาย มักมีคนเข้า-คนออก มีปัญหาในทุกระดับชั้น ถ้าคุณทำกิจการส่วนตัวก็จะได้ปวดหัวกับลูกน้องลูกจ้างอยู่เรื่อย ๆ การทำงานที่จะมีความสุขที่สุด จึงมักเป็นการทำเพียงลำพัง ไม่ต้องยุ่งกับใครมากนัก
 

ความรัก ความสัมพันธ์


           คุณจะมีจังหวะโอกาสได้เปิดเผยความในใจมากขึ้น หรือได้สร้างบรรยากาศใหม่ ๆ ในความสัมพันธ์

           ไม่ว่าจะคบหากันมายาวนานอย่างไร เรื่องความรักความใคร่ จะยังเหมือนมีจุดที่ต้องเรียนรู้กันไม่รู้จบ ปีนี้จะมีเกณฑ์การได้พักผ่อนท่องเที่ยวกับคนรู้ใจ มีการนัดหมายเดินทางร่วมกันอย่างสำคัญ คุณอาจได้ลึกซึ้งกันยิ่งขึ้น จนถึงการตกลงปลงใจเรียกกันว่าที่รัก และเปิดตัวกับเพื่อนฝูงอยู่กลาย ๆ

           สิ่งที่ต้องระวังในปีนี้ ถ้าตัวคุณเป็นฝ่ายเข้าหาใคร จิตใจจะพัวพันลุ่มหลงอยู่มาก และคุณอาจไม่ได้รับฟังเสียงของอีกฝ่าย ว่าต้องการให้คุณถอยออกไปบ้าง เพื่อรักษาระยะการอยู่ร่วมที่จะไม่อึดอัดจนเกินไป
 

คำเตือน เรื่องควรระวัง

            1. การตกในสถานการณ์ที่บับคั้น มีปัญหามารอบทิศ ยากที่จะกำหนดทางชีวิตตัวเองได้ดีพอ

          2. เดือนพฤษภาคม เป็นเดือนของเรื่องยุ่งเหยิงวุ่นวาย ทำการงานใดในเดือนนี้จะสำเร็จลุล่วงยาก

          3. เดือนกรกฎาคม เป็นเดือนของความวุ่นวายใจ ความเปลี่ยวเหงา ปัญหาสุขภาพจิต

          4. เดือนสิงหาคม เป็นเดือนของความซวย เคราะห์หามยามร้าย ควรระวังอุบัติเหตุ และเรื่องของคดีความ

          5. หากมีข้อพิพาททางกฎหมาย จะตกเป็นเบี้ยล่าง ต้องเผชิญกับความไม่ยุติธรรมอย่างหนักหน่วง

          6. ได้เข้าไปมีส่วนร่วมในความขัดแย้งอย่างตกกระไดพลอยโจน เหมือนถูกกดดันให้ต้องอยู่แถวหน้าในสนามรบ

          7. ต้องทำในสิ่งที่ฝืนใจตัวเอง ปั้นหน้าชื่นอกตรม

          8. เลข 5 และเลข 8 มักจะนำเคราะห์มาให้ ควรระวังในการใช้

          9. ระวังคนฉวยโอกาส เด็ดยอดเอากำไร ทั้งที่คุณลงทุนลงแรงมาแทบตาย

          10. ฮอร์โมนแปรปรวน ส่งผลกระทบถึงสุขภาพกายใจ มีภาวะซึมเศร้า แต่ไม่ต้องการพบแพทย์
10 คำแนะนำสำหรับปีนี้ 


          1. สิ่งที่คุณได้รับ ล้วนเป็นสิ่งที่สมควรค่า สำคัญอยู่ที่ว่าคนอื่นไม่ได้กดหัวคุณลง ก็อย่าเอาหัวไปให้คนเขาตบแปะ ๆ

          2. สัญชาตญาณที่ละเอียดอ่อน หรือจะเรียกว่าเซ้นส์ ลางสังหรณ์ บางครั้งจะบอกความลับที่แท้จริงให้

          3. เงินทองเป็นของนอกกาย แต่ก็ใช้ซื้อความสุขสบายให้ได้จริง ๆ

          4. จะทำอะไรก็ตาม ต้องมีเงินเป็นตัวตั้งต้น ในจุดหนึ่ง คุณก็ไม่ควรปฏิเสธการต้องทำมาหาเงิน

          5. อุดมการณ์เป็นสิ่งที่มีค่า แต่การรักษามันไว้อาจมีราคาแพงมาก เพียงแต่ถ้าคุณรักษามันไว้ได้ตลอดรอดฝั่ง จะได้รางวัลยิ่งใหญ่ภายหลัง

          6. เดือนที่ดีของคุณ คือ เดือนกรกฎาคม

          7. เดือนกรกฎาคม จะมีหมุดหมายสำคัญบางอย่างเกิดขึ้นด้วย เหตุการณ์ในเดือนนี้จะมีอิทธิพลต่อชีวิตคุณต่อไปมาก

          8. แม้ไม่รู้สึกใกล้ชิดกับใครเลย แต่ก็จำเป็นต้องพบปะคนอื่นบ้าง ระวังการหลงไปในโลกที่มืดแคบลงทุกวัน

          9. บางครั้งการจะออกจากปัญหา ต้องการความกล้าหาญเป็นอย่างแรก

          10. การแสดงจุดยืนทางความคิด การแสดงความขัดแย้ง อาจเป็นจุดเริ่มต้นของการเปิดพื้นที่ใหม่ ๆ เพื่อนำไปสู่ความเข้าใจกันมากขึ้น
 

ราศีธนู sagittarius (16 ธ.ค. - 13 ม.ค.)








ไพ่ของคุณ 

the high priestess
nine of pentacles 
eight of wands 
ten of cups
eight of swords
the empress 


เรื่องสำคัญของคุณในปีนี้


           คุณคือนักค้นหาตัวยง ผู้ที่จะสามารถแฝงเข้าไปในจิตใจของใครต่อใครได้มาก คุณจะล่วงรู้ว่าคนอื่นกำลังคิดอะไร ท่าทีของเขาบอกถึงอะไร หรือประเมินสถานการณ์ต่าง ๆ ได้อย่างชาญฉลาด แต่ทว่า คนที่คุณยากจะรู้ใจได้ชัดเจนจริง ๆ คือตัวคุณเอง

           ในปี 2564 จะเป็นปีของความคลุมเครือ ความคิดที่ลังเลสับสน ความวิตกกังวล ความเครียด ที่จะสลับกันมาอยู่บ่อย ๆ ไม่ว่าคุณจะอยู่ในสภาพแวดล้อมอย่างไร

           ประเด็นคือ คุณมักจะมีครบทุกสิ่งอัน ในส่วนของสิ่งภายนอก การมีทรัพยากรต่าง ๆ อย่างพอใช้ แต่ที่ไม่ลงตัวคือจิตใจคุณนั่นล่ะ ส่วนหนึ่งจะมาจากจิตใจที่ยังไม่ได้ข้อสรุปชัดเจนในสิ่งที่ตนเองต้องการ

           ชาวราศีธนูหลายคน จะได้มองหาสถานที่อยู่ใหม่สำหรับตัวเอง หรือมองเส้นทางที่จะทอดยาวไปข้างหน้า มองหาแหล่งหลบภัย มองหาที่พักใจ มองหาใครสักคน หรืออะไรสักอย่างที่จะเหมือนด่านกั้นให้ความรู้สึกหยุดลง

           บางเวลา ใจคุณจะเหมือนรถที่แล่นไปด้วยความเร็วสูง และคุณก็เฝ้าภาวนาว่าจะมีอะไรสักอย่าง...สักจุด ที่จะหยุดรถเอาไว้โดยปลอดภัย นั่นคือการต้องการตัวช่วยที่จะมาถึงได้ทันเวลา

           เอาเป็นว่า ชีวิตในปีนี้ อารมณ์จะเป็นใหญ่ และคุณจะมีจุดอ่อนกับการต้องพยายามไขว่คว้าหาความสุขอยู่ร่ำไป
 

การเงิน

             คุณจะเป็นหนึ่งในกลุ่มราศีที่โชคดี การเงินจะมีข่าวดี ได้ความมั่นคงมากขึ้นเรื่อย ๆ และสิ่งที่เคยลงทุนลงแรงไว้ จะได้เวลาเก็บเกี่ยวผลของมัน

           ในปีนี้ สิ่งที่เคยลงทุนมาก่อนหน้า จะเริ่มมาสู่จังหวะทำกำไร นอกจากนั้นยังจะได้การสนับสนุนส่งเสริมจากครอบครัวพ่อแม่ บางคนจะได้ทุนทรัพย์ก้อนใหม่ ถ้าคิดจะลงทุนทำการใดก็จะได้เงินก้อนเข้ามาเติม และเด่นพิเศษในกลุ่มที่ทำเรื่องอาหาร เครื่องดื่ม การเกษตร งานแปรรูปจากผลิตผลทางการเกษตร จะได้ช่องทางน่าสนใจ

          สำหรับข้อควรระวัง คุณจะไม่ได้เงินจากการทำกำไรที่หวือหวา ต้องใช้เวลากับการเซตอัพระบบการเงินให้เข้าที่เข้าทางอยู่พักหนึ่ง จึงจะมีค่าใช้จ่ายมากในช่วงต้นปีถึงกลางปี แต่ผ่านหลังเดือนกันยายนไปแล้วจะมีโชคใหญ่
 

การงาน


          เป็นปีที่จะได้ลุยงานอย่างเต็มที่ มีเรื่องให้ต้องลงมือลงแรง แต่ปีนี้คุณจะได้ตัวช่วยดี ๆ หลายอย่าง ทั้งลูกน้องลูกจ้าง เพื่อนฝูงคนช่วยเหลือ รวมถึงการสนับสนุนส่งเสริมจากในบริษัทองค์กร

          ถ้าคุณเป็นเจ้าของกิจการ มีเกณฑ์การขยายงาน ได้รับคนเพิ่ม ที่เคยซบเซามาในปีก่อนหน้าจะเริ่มปลอดโปร่งขึ้น ที่ทำร้านค้า ร้านอาหาร กิจการที่พัก จะเริ่มได้นักท่องเที่ยวกลับมาหลังเดือนกันยายนเป็นต้นไป

          ส่วนถ้าทำงานประจำ อยู่ในหน่วยงานราชการ ปีนี้จะได้รับมอบหมายภารกิจใหม่ มีเกณฑ์การทำงานนอกสถานที่มากขึ้น ได้ทำงานเชิงรุก จะได้ประสบการณ์ใหม่ ๆ แม้ยังไม่ได้เลื่อนขั้นเลื่อนตำแหน่งสูงมาก แต่จะได้โอกาสทองของการทำงาน เพื่อเป็นฐานให้ไปต่อในอนาคตอันใกล้
 

ความรัก ความสัมพันธ์


          ความสัมพันธ์ของคุณจะดีเป็นพิเศษในปีนี้ สิ่งที่เคยลุ่ม ๆ ดอน ๆ มีปัญหากันมา จะเริ่มเข้าที่เข้าทาง ความรักจะประกอบด้วยความเข้าใจอันลึกซึ้งขึ้น หากเคยทะเลาะเบาะแว้งกันบ่อย ๆ จะได้ปรับความเข้าใจ จูนคลื่นกันได้ดีกว่าเดิม

          สิ่งที่จะเกิดขึ้นอีกอย่างคือ การสานสัมพันธ์กับครอบครัวของทั้งสองฝ่าย เครือญาติจะได้ไปมาหาสู่กัน ได้มาใช้เวลาร่วมกันมากขึ้น มีการสนับสนุนความสัมพันธ์ รวมถึงการวางแผนเรื่องหมั้นหมายวิวาห์ การซื้อบ้าน ซื้อที่ เตรียมการปลูกสร้างเรือนหอ บ้างก็จะได้ข่าวดีเกี่ยวกับการมีทายาทสมาชิกใหม่ เรื่องรักไม่น่าหนักใจ มีปัญหาจะเคลียร์ได้เสมอ
 

คำเตือน เรื่องควรระวัง

             1. เดือนที่จะมีปัญหาหนัก ๆ เข้ามา คือ เดือนพฤศจิกายน

           2. ระวังอุบัติเหตุทางรถ หรือการลื่นไถล หกล้ม สูญเสียการทรงตัวชั่วขณะ

           3. จะมีช่วงที่ต้องทำงานแบบไฟลนก้น ถูกจำกัดด้วยกรอบเวลา ประมาทชะล่าใจไม่ได้

           4. ผู้หญิงที่มีอำนาจ จะให้โทษมากกว่าที่คิด

           5. ต้องอยู่กับการรอคอย ทำอะไรเร็วเร่งรัดดั่งใจไม่ได้ มีเงื่อนไขให้ต้องเป็นฝ่ายอดทน

           6. มีคำพูดไม่สร้างสรรค์ลอยมาเข้าหูบ่อย ๆ

           7. เจอคนเอาดีเข้าตัว เอาชั่วใส่คนอื่น แต่ชอบมาอยู่ใกล้ ๆ เพื่อแสดงว่าเป็นฝ่ายเดียวกับคุณ

           8. มีเรื่องซวยซ้ำซ้อน ความวัวไม่ทันหาย ความควายก็เข้ามาแทรก 

           9. ถูกจำกัดอิสรภาพ ถูกกล่าวหาในเรื่องที่ไม่เป็นความจริง

           10. ควบคุมอารมณ์ตัวเองไม่ได้ กลายเป็นคนบ้าในสายตาคนอื่น
 
10 คำแนะนำสำหรับปีนี้ 


          1. คุณมีอำนาจในตัวเองมากพอที่จะมั่นใจในตัวเอง อย่าได้แคร์ใครที่พยายามบั่นทอนกำลังใจคุณ

          2. แม้เรื่องแย่ ๆ จะเข้ามาในช่วงเดือนพฤศจิกายน แต่เดือนพฤศจิกายนก็จะมีลาภผลเข้ามาด้วย

          3. ครอบครัวยังมีความหมาย เกิดอะไรขึ้นอย่าลืมความรักของพวกเขา

          4. หากใจนิ่ง ทุกสิ่งก็จะเสถียรตาม รักษาความมั่นคงของตัวเองเอาไว้

          5. เลขที่ดีคือ 8, 0 และ 6

          6. ความแตกต่างหลากหลายคือเสน่ห์และสีสันชีวิต ไม่มีอะไรถูกผิดเพียงอย่างเดียว

          7. หากรู้สึกว่าตัวเองไม่สวยหล่อ อย่าจมอยู่กับความคิดเหล่านั้น คุณมีความสวยงามได้ในแบบฉบับของตนเอง

          8. การลงแรงนั้นเหนื่อยเสมอ แต่คุณจะได้เจอผลที่วิเศษของมันแน่นอน

          9. เดือนตุลาคม จะมีข่าวดีเรื่องความรักใคร่สัมพันธ์ และเด่นในการใช้กำหนดวันงานมงคล

          10. ถ้าคิดจะเก็บออมเงิน หรือใช้จ่ายก้อนใหญ่เพื่ออนาคตตัวเอง เริ่มต้นได้ในปีนี้ จะมีความราบรื่นสมหวัง การใช้เงินกับอาคารบ้านเรือนจะให้ความสุข
 

ราศีมังกร capricorn (14 ม.ค. - 12 ก.พ.)








ไพ่ของคุณ 

the star 
four of pentacles
six of wands 
ten of cups
ten of swords 
justice


เรื่องสำคัญของคุณในปีนี้


          ปีนี้จะเป็นปีทองของคุณก็ว่าได้ สิ่งต่าง ๆ ที่เคยยุ่งยากย่ำแย่ในปีก่อนหน้า จะค่อย ๆ คลี่คลาย คุณจะกลับมาตั้งหลักได้อีกครั้ง

          สิ่งที่เด่นในปีนี้ คือ การได้ทำในสิ่งที่เคยมุ่งหวัง ได้ทำกิจกรรมที่ชอบ อยู่กับคนที่รักใคร่พอใจ มีมิตรภาพที่ดี บรรยากาศที่ดี และการเข้าร่วมในกิจกรรมเพื่อสังคมอย่างมีความหมาย นอกจากนั้นแล้วยังจะได้เข้าร่วมกับชุมชนที่มีอุดมการณ์ในทางเดียวกัน

          ส่วนถ้าคุณเป็นคนที่เคยป่วยไข้ ได้รับบาดเจ็บมาก่อนหน้า มีเรื่องแหว่งวิ่นต้องดิ้นรนอย่างไร ปีนี้จะมีโอกาสใหม่ ได้รับการรักษาเยียวยา ได้ฟื้นฟูตัวเองให้กลับมาเป็นปกติ บางคนในราศีนี้ที่เคยคิดว่าแทบจะกลายเป็นคนพิการไป จะได้จุดดีขึ้นอย่างเหลือเชื่อ มีเรื่องมหัศจรรย์เกิดขึ้นในชีวิตคุณเอง

          สิ่งสำคัญในปีนี้ ยังเป็นเรื่องของมิตรภาพความสัมพันธ์ ความเป็นมิตร การได้กัลยาณมิตร ทำให้เกิดการเปลี่ยนแปลงหลาย ๆ อย่างในทางที่ดีสำหรับคุณ โดยเฉพาะผู้ที่เคยตกอยู่ในภาวะซึมเศร้า รู้สึกไร้ค่า มีความสูญเสียจนท้อถอยที่จะดำเนินชีวิต ปีนี้คุณจะมีนิมิตหมายใหม่ในทางสร้างสรรค์ จะมีกำลังใจขึ้นอย่างเต็มที่ หากมีการโยกย้ายเปลี่ยนแปลงใด ๆ จะดีกับชีวิตคุณเอง
 

การเงิน


          สิ่งที่ยังจะเป็นจุดอ่อนในปีนี้ เป็นเรื่องของฐานะทางเศรษฐกิจ แม้ว่าคุณจะอยู่ในกลุ่มคนที่มีเงินรองรัง มีรายได้ประจำ แต่จะรู้สึกไม่ค่อยมั่นคงเรื่องเงินทอง

          ในส่วนลึก คุณจะยังนึกกลัวกับการสูญเสีย หรือหวั่นว่ารายได้จะไม่คงที่ แม้มีเงินเท่าเดิม ค่าใช้จ่ายจะเพิ่มมากขึ้นอย่างเห็นได้ชัด จนเกิดเป็นพฤติกรรมใหม่ จะถี่ถ้วนเรื่องเงินทองค่าใช้จ่ายมากขึ้น และปีนี้จะเริ่มมีมุมมองใหม่ ๆ เกี่ยวกับการเงินด้วย เช่นว่า จะคิดต้นทุนกำไรมากขึ้น จะไม่ค่อยจ่ายเงินสะเปะสะปะอีกต่อไป

          ข้อควรระวัง ขี้เหนียวจนเกินไป จนแทนที่จะได้ใช้เงินอย่างสบายใจ กลับทำให้เครียดกันไปหมด
 

การงาน


          ในปีนี้คุณจะมีข่าวดีเกี่ยวกับผลสำเร็จของงาน การได้เข้าสู่เส้นชัยเป้าหมายอย่างราบรื่น อะไรที่เคยทำมานาน จะได้ลุล่วงเสียที

          ปีนี้ หากมีการสอบการแข่งขันใด ๆ จะได้ผลสำเร็จ เกี่ยวกับการเรียนการศึกษาก็เช่นกัน ที่ผัดผ่อนมานานก็จะได้จบแล้ว รวมถึงการขอผลงานวิชาการต่าง ๆ จะผ่านพ้นด้วยดี เอาเป็นว่าสิ่งที่มานะพยายามทั้งหลายจะได้เห็นผล

          แต่กรณีที่ทำงานในภาคเอกชน หรือทำกิจการส่วนตัว ปีนี้ยังจะมีความสำเร็จเป็นขั้น ๆ จบไปทีละด่าน แต่ก็ยังต้องต่อสู้ไปต่อ สิ่งที่ดีก็คือ คุณจะมีคนช่วยหนุนหลัง จะได้ความช่วยเหลือจากผู้คนหลายฝ่าย การติดต่อประสานงานต่าง ๆ จะราบรื่น ไม่น่าห่วงอะไร

          แต่ในด้านการเลื่อนขั้นเลื่อนตำแหน่งอย่างเป็นทางการ อาจได้ประกาศจริงอีกครั้งเมื่อข้ามปีไปก่อน
 

ความรัก ความสัมพันธ์



          ปีนี้ ชาวราศีมังกรหลายคนน่าจะเตรียมเข้างานมงคลสมรส มีการหมั้นหมายแต่งงาน ได้เวลาของรักที่สุกงอม หรือการได้พบคู่แท้จนไม่อยากจะรออีกต่อไป

          ความรักของคุณจะราบรื่นมั่นคงดี ที่เคยอยู่ห่างจะได้ใกล้ ที่มีปัญหาทะเลาะเบาะแว้งจะได้สงบศึก ญาติพี่น้องสองฝ่ายจะได้ไปมาหาสู่กัน หากเคยคบกันลับ ๆ ก็จะได้เปิดตัวเสียที

          สิ่งที่ควรระวังในเรื่องความรักไม่มีเด่นชัด หลัก ๆ แล้วจะเป็นเรื่องของเศรษฐกิจเงินทอง ถ้าไม่กระทบกระทั่งกันเองในเรื่องนี้ก็จะอยู่ดีมีสุข คนที่เคยอยู่ห่างยังจะเริ่มขยับเข้าใกล้ มาใช้ชีวิตร่วมกันจริงจังมากขึ้น
 

คำเตือน เรื่องควรระวัง


          1. ติดการเสพข่าวสารเชิงลบ ซึ่งก็ทำให้จิตตกเป็นระยะ แม้ว่าไม่ได้กระทบชีวิตโดยตรง

          2. มีช่วงทำงานล่าช้า เสียสมาธิ จัดการกับเวลาได้ไม่ดีพอ งานค้างจนเสียเครดิต

          3. เกิดภาวะหลงตัวเอง ยึดติดกับมาตรฐานของตนเอง ไม่รู้ว่าคนอื่นอึดอัดอยู่

          4. มีอีโก้จัด เลือกปฏิบัติกับคนต่าง ๆ โดยไม่รู้ตัว

          5. ปัญหามากับญาติพี่น้องวงศ์วาน การพยายามปรับตัวหากัน แต่ก็ไม่ได้ผล

          6. เดือนตุลาคม จะมีคราวเคราะห์หลายอย่าง ระวังรถเสีย รถซ่อม มีอุบัติเหตุบนถนน

          7. การเงินตึงมือเป็นพัก ๆ เดือนเมษายนจะมีค่าใช้จ่ายหนักกว่าปกติ

          8. ไม่มีอิสรภาพพอ แม้ว่าจะไม่มีโซ่ตรวนให้เห็นเด่นชัด ถูกจำกัดบทบาทด้วยคนที่มีอำนาจเหนือกว่า

          9. ต้องพยายามเข็นตัวเองให้เดินหน้า ขณะที่ขี้เกียจมาก มีงานต้องทำตามธรรมเนียมทั้งที่ใจไม่อยากรับ

          10. เอาเงินเก็บออกมาใช้ หรือใช้งบผิดบัญชี เกิดภาระหนี้สินขึ้นใหม่
 

10 คำแนะนำสำหรับปีนี้ 

         
          1. ถ้ามีข้อพิพาทคดีความใด ๆ จะได้รับความยุติธรรม มีชัยชนะในที่สุด

          2. รอบคอบเรื่องการลงนามในเอกสารสัญญาต่าง ๆ เสมอ อย่าให้มีจุดอ่อนภายหลัง

          3. การเดินทางจะพาไปสู่ประสบการณ์ใหม่ เพื่อนใหม่ โลกใหม่ แล้วจะได้การเติบโตอย่างก้าวกระโดด

          4. ต้องการขอทุนจะมีโอกาสสูง การเสนอโปรเจกต์ต่าง ๆ จะได้รับความสนใจ เพียงแต่ให้ทำก่อนเดือนตุลาคม

          5. เดือนที่ดี คือ มิถุนายน กันยายน และธันวาคม

          6. การวางแผนงานใด ๆ ในปีนี้ เพื่อทำในช่วงมกราคม - กุมภาพันธ์ 2565 จะมีนิมิตหมายที่ดี มีแรงหนุนส่งเสริมมาก

          7. ถ้าต้องการขอสปอนเซอร์ มักได้เป็นความช่วยเหลือด้านต่าง ๆ ที่ไม่ใช่เงินสด

          8. การเงินจะไม่เดือดร้อนจนเกินไป ถ้าจัดสรรงบประมาณอย่างชัดเจนแต่ต้น และไม่ใช้เงินในอนาคตจนเกินกำลัง

          9. บุคคลเพศหญิงจะเป็นแบ็กอัพที่ดี และมีแง่คิดเจ๋ง ๆ ให้คุณเสมอ

          10. ครอบครัวที่มีความสุข คือสิ่งที่จะทำให้คุณพ้นจากสภาวะป่วยไข้ ซึมเศร้า
 

ราศีกุมภ์ aquarius (13 ก.พ. - 13 มี.ค.)








ไพ่ของคุณ 

judgement 
six of pentacles
ace of wands
king of cups 
two of swords 
the devil 


เรื่องสำคัญของคุณในปีนี้


          ปี 2564 เป็นปีที่ชาวราศีกุมภ์จะได้ลุ้นกับอะไร ๆ อยู่หลายอย่าง ทั้งในแง่ของการกลับมาตั้งตัว ตั้งหลัก จัดการกับปัญหาเก่า ๆ ให้ลุล่วง ตลอดจนการเริ่มแนวทางใหม่ ปรับพฤติกรรมใหม่ แก้ไขเรื่องผิดพลาดต่าง ๆ ที่แล้วมา เพื่อจะไปต่อข้างหน้าให้ดียิ่งขึ้น แต่ขณะเดียวกัน สถานการณ์รอบข้างยังจะมีแรงกระเพื่อมอยู่มาก

          ปัญหาของปีนี้ จะมาในรูปแบบของการสื่อสารที่ติดขัด การตัดสินใจที่ไม่ชัดเจนเป็นช่วง ๆ และเตือนถึงภาวะอารมณ์ขุ่นมัวตกตะกอนเป็นระยะ

          ประเด็นหลักอย่างหนึ่ง คุณจะอยู่กึ่ง ๆ ระหว่างชีวิตที่ดำเนินไปราบรื่นดี มีการเริ่มต้นเซตอัพอะไรใหม่ ๆ กับการมีเรื่องค้างคาพัวพัน ภาระหนี้สินต่าง ๆ ยังจะรุมเร้าเข้ามาอยู่ หรือแม้จะปลดหนี้ได้ การเงินก็ยังไม่เสถียรจริง

          แต่ในด้านบวก ปีนี้คุณจะมีแรงบันดาลใจใหม่ ๆ มากขึ้น สรุปบทเรียนย้อนหลังได้ดี มีความชัดเจนขึ้นในส่วนของการทำงาน การบริหารจัดการ การทำงานอย่างมืออาชีพและมีวินัย แต่ในจุดอ่อน ใจคุณก็ยังเป็นใหญ่ และต่อให้ชัดกับการงานอย่างไร ใจก็ยังจะพร่ามัววูบไหวเป็นพัก ๆ

          เรื่องสำคัญ ปีนี้คุณจะได้รับโอกาสสำคัญบางอย่าง จะมาถึงในช่วงเดือนกันยายนเป็นต้นไป จงใช้โอกาสของคุณให้เต็มที่
 

การเงิน


          ถ้าโดยทั่วไป คุณจะไม่เดือดร้อนจนเกินไป อย่างไรก็จะได้ความช่วยเหลือเกื้อกูล มีเงินต่อทุน ต่อชีวิต ติดขัดก็จะไม่นาน และปีนี้จะประคับประคองตัวเองได้ดีระดับหนึ่ง

          สิ่งที่ดีของปีนี้ คือ คุณจะมีคนเข้ามาเกื้อกูลมากขึ้น ถ้าทำธุรกิจการค้าจะได้สปอนเซอร์วิ่งเข้าหา หรือมีข้อเสนอดี ๆ เข้ามา ได้ผลตอบแทนจากสิ่งที่ทำอย่างมีประโยชน์ ไม่ใช่เพียงตัวเงิน แต่ก็จะเป็นสิ่งมีมูลค่าในระยะยาว

          แต่อีกด้านหนึ่ง ปีนี้ ภาษีสังคมก็ยังจะมากอยู่ ทั้งการต้องคอยโอบอุ้มช่วยเหลือคนอื่น ไม่ว่าจะเป็นญาติพี่น้อง คนในครอบครัว หรือเพื่อนฝูง เพื่อนร่วมงาน และการหยิบยื่นเองด้วยมนุษยธรรม ทำให้บางเวลาก็ใช่ว่าจะมีเงินเหลือใช้เหลือจ่าย ถ้าไม่ระวังก็จะขาดมืออยู่บ้างเป็นคราว ๆ ไป หากมีภาระหนี้สินเดิมอยู่ จึงจะต้องระวังการเงินให้ดี ๆ
 

การงาน


          เด่นสุดในปีนี้ คือ โปรเจกต์ใหม่ งานใหม่ กิจกรรมใหม่ จะมีโอกาสจังหวะได้ทำเรื่องเด่น ๆ เป็นปีแห่งชื่อเสียงรางวัล การเป็นที่รู้จักยิ่งขึ้น ทั้งในและนอกแวดวงงานเดิม

          อันที่จริงแล้ว ปีนี้จะเด่นในการทำงานริเริ่มสร้างสรรค์ การก่อร่างสร้างตัว การตั้งบริษัทใหม่ หรือการเปิดตลาดธุรกิจใหม่ ๆ ด้วย จะมีแรงบันดาลใจเข้ามาอย่างมาก และในทางกลับกันคุณอาจเป็นแรงบันดาลใจของคนอื่น ๆ อีกด้วย และยิ่งจะเหมือนแสงไฟที่ส่องทางให้กัน

          สิ่งที่สำคัญในปีนี้ คือ การไม่ยอมแพ้ต่ออุปสรรค ต่อให้มีอะไรผิดพลาด หรือก้าวล้มลุกคลุกคลานอย่างไร ให้ระลึกเสมอว่าคุณลุกขึ้นใหม่ได้อย่างแน่นอน และจะลุกเร็วขึ้นเรื่อย ๆ มีพลังอย่างไม่รู้จบ

          สำหรับคนที่มองหางานใหม่ มีการสมัครสอบ เข้าแข่งขัน หรือพรีเซ็นต์งานใด ๆ ปีนี้คุณจะได้รับโอกาสการตอบรับเบื้องต้น จะมีคนมองเห็นแสงวาวแววของคุณ
 

ความรัก ความสัมพันธ์


          สำหรับคุณแล้ว สิ่งที่ยากที่สุดคือการทำให้ใจตนเองนิ่ง

          ในปี 2564 คุณจึงน่าจะยังครองตำแหน่งเพลย์บอย เพลย์เกิร์ล เป็นคนที่ใคร ๆ จับตาว่าจะพลาดพลั้งเสียท่าเมื่อไหร่ เพราะมักจะมีคนในความสัมพันธ์อยู่มาก เผลอ ๆ จะซ้อนสองซ้อนสาม หรือมีความรักใคร่แบบไม่นิยาม มีความปรารถนาที่ไม่รู้จบอยู่ในจิตใจ

          แต่ก็จะมีเหมือนกันที่จะเป็นราศีกุมภ์ผู้มีความรู้สึกอ่อนไหว อาจมีใครบางคนที่ยังอยู่ในใจคุณลึกล้ำ เพียงแต่ว่าด้วยระยะทางบ้าง ด้วยเงื่อนไขของชีวิตบ้าง ทำให้สิ่งต่าง ๆ ไม่อาจเป็นไปดังใจนึก

          ว่าแต่ปีนี้ หากคุณมีความต้องการจะเอาชนะใจใครสักคน ก็จะยังไม่อาจสมหวังได้เต็มที่ และก็เช่นกัน หากใครที่คิดว่าจะจับคุณไว้อยู่มือ ก็เห็นทีว่าจะต้องคิดใหม่ (ใช่ไหม)
 

คำเตือน เรื่องควรระวัง

            1. ปัญหาการสื่อสารผิดไม่ใช่เรื่องล้อเล่น อาจเป็นต้นเหตุความวุ่นวายหลายสิ่ง

          2. ระวังการพูดจาและท่าทีของคุณกับคนใกล้ตัว มักเกิดเหตุการณ์ให้ฟาดฟันกันไปมา

          3. การต้องอยู่ในเงื่อนไขที่ไม่ประสงค์ อยู่ในการควบคุมของผู้ที่มีอิทธิพลเหนือกว่า

          4. ปัญหาการเงินมาเร็วกว่าที่คิด มีภาระหนี้สินรุมเร้า

          5. เดือนกุมภาพันธ์ จะมีเรื่องเครียดหนักใจ ผู้ใหญ่มักให้โทษ

          6. ต้องปิดหูปิดตาครึ่งหนึ่ง เพื่อทำให้ความสัมพันธ์ดำเนินไปได้ต่อ แต่ไม่ได้เป็นผลดีแต่อย่างใด

          7. มีความเครียดกับเรื่องที่แก้ไม่ได้ ส่งผลต่อสุขภาพอย่างเห็นได้ชัด

          8. อารมณ์ยังเปราะบาง มีเรื่องทุกข์เศร้าที่คนอื่นไม่เข้าใจ

          9. ไม่มีอิสระทางการเงินเพียงพอ ต้องพึ่งพิงผู้อื่นอยู่เสมอ

          10. ต้องวิ่งตามใครสักคนที่ทำให้เหนื่อยใจ ไร้สุขกับความสัมพันธ์
 
10 คำแนะนำสำหรับปีนี้ 


          1. โซ่ตรวนที่ล่ามคุณไว้ อาจอยู่ที่ว่าคุณอยากจะปลดมันออกจริง ๆ หรือไม่ และจะทำก็ทำได้ แค่ใจแกร่งพอ

          2. เปลี่ยนความเจ็บปวดให้เป็นพลัง อย่าสิ้นหวังกับความล้มเหลวชั่วคราว

          3. ต่อให้ล้มอีกกี่ครั้ง คุณจะยังลุกใหม่ได้แน่นอน และต้องทรงตัวได้ดีขึ้นเรื่อย ๆ

          4. ควรมองหาที่พักเหนื่อยผ่อนคลายบ้าง ให้ดีเป็นที่ใกล้แหล่งน้ำ ชายทะเล เป็นที่ที่มีความสมบูรณ์ทางธรรมชาติ การได้เปลี่ยนบรรยากาศจะทำให้คุณสดชื่นขึ้น

          5. การใช้ใจร่วมไปกับการใช้เงิน จะทำให้คุณมีเพื่อนร่วมทางเดินมากขึ้นเรื่อย ๆ

          6. ตอบรับโอกาสที่เข้ามาถึง ใช้จังหวะเวลาเหล่านั้นให้เต็มที่ จะมีรางวัลใหญ่

          7. คุณใช้ความรู้สึกนำทางหัวใจได้ แต่อย่าลืมใช้เหตุผลประกบเคียงข้าง

          8. สิ่งที่สวยงามอาจไม่จำเป็นต้องสมบูรณ์แบบเสมอไป ต่อให้รูปร่างคุณเป็นอย่างไรภูมิใจกับมันเถอะ

          9. หากเชื่อมั่นในสันติภาพและเสรีภาพ อย่ามัดล่ามขาคนอื่นไว้

          10. ความกลัวจะทำให้ชีวิตเต็มไปด้วยข้อจำกัด จงใช้ความรักเพื่อการเติบโต
 

ราศีมีน pisces (14 มี.ค. - 12 เม.ย.)








ไพ่ของคุณ 

the emperor 
five of pentacles
four of wands 
four of cups 
queen of swords 
the hanged man


เรื่องสำคัญของคุณในปีนี้


           ปี 2564 จะเป็นปีแห่งความท้าทายในการรักษาความเข้มแข็งในตัวเอง การหยัดยืนเพื่อสิ่งที่ถูกต้องในหลักการ และการใช้อำนาจในทางสร้างสรรค์

           หากคุณทำงานอยู่ในองค์กรใหญ่ จะเป็นปีที่ได้รับตำแหน่งสูงอีกขั้น จะมีการเลื่อนขั้นเลื่อนตำแหน่ง ได้รับมอบหมายบทบาทความรับผิดชอบที่สำคัญ ผู้คนจะจับตามองคุณอย่างมาก และคุณเองก็จะได้แสดงศักยภาพอย่างเต็มที่

           อย่างไรก็ดี คุณจะเจอแรงกดดันอีกหลายประการ มักมีคลื่นใต้น้ำ มีคนที่คอยท้าทายลองดี หรือจะหมายถึงผู้คนที่สร้างความปั่นป่วนอยู่เป็นระยะในชีวิตส่วนตัวด้วยก็ได้ คุณต้องพยายามรักษาความนิ่ง ความสงบ และความสง่างามเอาไว้ ทั้งนี้ เพื่อให้มีระยะเกรงใจ และคุณจะได้ใช้ชีวิตสะดวกขึ้น

           ประเด็นสำคัญ จึงอาจเป็นเรื่องของการ "ควบคุมชีวิตตนเอง" ด้วยถึงที่สุดแล้วคุณไม่อาจจะควบคุมคนอื่นได้ 100% และต้องได้ต่อสู้เสมอกับผู้ที่พยายามจะมาบงการคุณ

           อนึ่ง หากปีนี้คุณต้องการจะผลักดันใคร ส่งเสริมใคร คุณจะมีพาวเวอร์พอที่จะทำได้ ผู้คนจำนวนหนึ่งจะเชื่อมั่นในวิสัยทัศน์ของคุณ คุณจะทำการได้สำเร็จดี ดังนั้น หากคุณมีเจตจำนงจะทำให้ชีวิตตัวเองมั่นคง ประสบความสำเร็จในเป้าหมาย คุณจะทำได้แน่นอน  
 

การเงิน


           ในปีนี้ สถานการณ์ทางเศรษฐกิจยังจะมีเรื่องให้ลุ้น ๆ อยู่ ไม่ว่าคุณจะมีรายได้ประจำมากน้อยอย่างไร หรือมีทรัพย์สินเงินทองรองรัง ก็เตือนถึงปัญหาค่าใช้จ่ายรั่วไหล เก็บเงินไม่อยู่ และให้ระวังการถูกเบียดเบียนในรูปแบบต่าง ๆ

           ปีนี้ ยังมักจะมีเงินเข้ามาเป็นเบี้ยหัวแตก คุณจะเหนื่อยมากขึ้นกับการต้องทำงานหาเงิน มีภาระที่เกี่ยวกับการเดินทางและปัญหาสุขภาพ เตือนถึงช่วงที่ร่างกายหรือจิตใจอ่อนแอ มีส่วนทำให้คุณสูญเสียรายได้

           เดือนพฤษภาคมกับพฤศจิกายน ยังจะเป็นช่วงการเงินติดขัดมากเป็นพิเศษ แต่ก็ไม่ได้เลวร้ายไปทุกเดือน รวม ๆ ก็ถือว่าจะประคับประคองได้นั่นล่ะ
 

การงาน


           ในข้อดีของปีนี้ คุณจะมีงานที่มั่นคงดี ได้ผู้ส่งเสริมสนับสนุนอย่างมาก ถ้าทำงานในบริษัทองค์กรใด จะเป็นที่รักของเพื่อนร่วมงาน นายจ้างเจ้านายจะเห็นคุณเป็นคนสำคัญคนหนึ่ง มักได้รับมอบงานสำคัญ เพื่อนร่วมงานจะไว้วางใจคุณ

           แต่ในด้านลบเล็กน้อย ปีนี้ มักได้ทำงานลักษณะซ้ำ ๆ มีงานที่ไม่อาจทำเพียงลำพัง ต้องเป็นฝ่ายจับปูใส่กระด้งบ้าง ต้องไล่ตะครุบกันบ้าง หากร่วมงานกับคนวัยเดียวกัน ระดับเดียวกัน หรือตำแหน่งสูงกว่า จะไม่มีปัญหานัก แต่ถ้าทำงานกับลูกน้องลูกจ้าง คนอายุน้อยกว่ามาก ๆ จะได้เหนื่อยใจ

           สิ่งสำคัญในปีนี้ คือ การแสดงความชัดเจนออกไป การดีลงานแบบตรงไปตรงมา ว่าผิดถูกไปตามเรื่อง และไม่ต้องกังวลว่าคนอื่นจะไม่พอใจ เพราะความจริงคือสิ่งที่จะทำให้ทุกอย่างง่ายขึ้น และปกป้องคุณในที่สุด
 

ความรัก ความสัมพันธ์


           ในปี 2564 คุณจะได้คิดกลับไปกลับมาอยู่หลายครั้ง เป็นได้ที่ความสัมพันธ์ยังไม่ลงตัวนัก แม้รักกัน ก็จะมีเงื่อนไขบางอย่างให้ต้องคำนึงถึง มีสิ่งที่บั่นทอนความรู้สึกอยู่เงียบ ๆ ไม่ค่อยปลอดโปร่งใจ

           ปัญหารักในปีนี้ จะมาในเรื่องความไม่แน่ใจ ทั้งในแง่ตัวคุณไม่ชัดกับตัวเอง หรือมีความระแวงแคลงใจกันอยู่ ไม่รู้อีกฝ่ายจะมาไม้ไหน ทำให้บางครั้งไม่สามารถจะปักใจได้เต็มที่

           ในอีกด้านหนึ่ง มักจะยังสองจิตสองใจ เหมือนหญ้าในสนามไกลตาเขียวกว่าที่อยู่ตรงหน้าเสมอ แต่ก็นั่นเอง สัญชาตญาณอาจเป็นตัวคอยกระซิบว่า คุณจะต้องฟังเสียงหัวใจตัวเองด้วย ถึงที่สุด เวลามีความทุกข์ คุณก็ต้องอยู่กับตัวเอง
 

คำเตือน เรื่องควรระวัง


           1. ความเข้มแข็งคือสิ่งที่จำเป็น แต่ก็ต้องบีบเค้นตัวเองอย่างหนัก หากจะให้ใจแข็งได้ตลอดรอดฝั่ง

           2. ความทุกข์ติดตามคุณเหมือนเพื่อนสนิท แต่เป็นมิตรที่ไม่เคยอยากพบ

           3. ต้องเผชิญหน้ากับสิ่งที่ไม่ต้องการ

           4. รู้สึกว่าตัวเองตัดสินใจพลาดอยู่ซ้ำ ๆ มีสิ่งบั่นทอนความมั่นใจ

           5. ไม่ค่อยโกรธแล้ว แต่เศร้ามากกว่า

           6. ปัญหาการเงินไม่ได้มาจากการกระทำของคุณทั้งหมด แต่ก็กำหนดชีวิตตัวเองไม่ได้

           7. ต้องอึดอัดไม่วาย อยู่กับความปรารถนาดีที่ร้อนอบอ้าว

           8. ถูกจำกัดอิสรภาพ ด้วยการใช้อำนาจในแบบฉบับของคนหัวเก่าหลงสมัย

           9. กลายเป็นผู้ร้ายในสายตาใคร ๆ เพียงเพราะอยากทำให้บางเรื่องถูกต้อง

           10. ถูกมองข้ามอย่างน่าเจ็บใจ ทั้งที่ทุ่มเทให้กับองค์กรอย่างสุด ๆ
 

10 คำแนะนำสำหรับปีนี้ 


          1. การยอมเสียสละอาจเป็นทางออก และการคิดกลับหัวนอกกรอบจะทำให้มีเส้นทางใหม่

          2. หยุดการตามใจคนที่ทำร้ายคุณ

          3. เดือนที่ดี คือ เมษายน สิ่งที่ทำไปในช่วงนั้นจะมีความสำคัญต่ออนาคต

          4. การตัดสินปัญหาด้วยความรุนแรงไม่ใช่ทางออกที่ดี มีอะไรให้พูดกันด้วยเหตุผลเสมอ

          5. ถ้าเก็บเงินไม่ได้ ลองใช้วิธีลดค่าใช้จ่ายลงทีละน้อย

          6. บุคคลเพศชายร่างสูงจะทำให้คุณยุ่งยากกว่าที่คิด โดยเฉพาะคนราศีเมษ และราศีธนู

          7. บ้านคือที่หลบภัยชั้นดี หากมีปัญหาแก้เองไม่ไหวให้บอกพ่อแม่

          8. เมื่อมีความสัมพันธ์ที่อาจนำไปสู่อันตราย ให้พยายามถอยออกมา อย่าทนจนสายเกินไป

          9. การตัดสินใจให้แน่ชัด จะช่วยจัดระเบียบชีวิตคุณ

          10. การลงทุนกับที่ดิน อสังหาฯ หุ้นระยะยาว จะไม่สูญเปล่า แต่ควรพิจารณาให้รอบคอบก่อน


 
 





 ประเด็นที่เกี่ยวข้อง 




 บุคคลที่เกี่ยวข้อง 




 สถานที่ที่เกี่ยวข้อง 




 ประเด็นที่เกี่ยวข้อง 












เรื่องที่คุณอาจสนใจ

กรมการปกครอง ทำงานอย่างเข้าถึง เข้าใจเพื่อให้ทุกข์น้อยลง สุขมากขึ้น













เรื่องที่คุณอาจสนใจ












อ่านความคิดเห็นของเพื่อนๆ ..คิดอย่างไรกับเรื่องนี้ เขียนเลย













ดูดวง ปี 2564  เจาะลึกชะตาทั้ง 12 ราศี เผยดวงโชคลาภ วาสนา และเนื้อคู่




อัปเดตล่าสุด 23 พฤศจิกายน 2563 เวลา 11:35:16
 431,566 อ่าน




top






ดูดวง :
ดูดวงรายวัน
ไพ่ยิบซี
ดวงวันนี้
ดูดวงไพ่ยิปซี
ดูดวงความรัก
กราฟชีวิต
ดูดวงเนื้อคู่ 
ดูดวงรายเดือน
ดวงรายสัปดาห์
ดูดวงฟรี


ดูดวงปี 2565:
ดูดวง ปี 2565
ปีชง 2565
ฤกษ์แต่งงาน 2565
ฤกษ์ขึ้นบ้านใหม่ 2565
ดูดวงนักษัตร ปี 2565
สีเสื้อมงคล 2565
ฤกษ์คลอด 2565
สีกระเป๋าสตางค์ 2565
ดูดวง 2565 
ฤกษ์ออกรถ 2565


เกร็ดดูดวง :
ดูดวง
สีประจําวัน
ราศี
ปี่เซียะ
ทายนิสัย
สีมงคล
ดูดวงทะเบียนรถ
ดูดวงวันเกิด
เซียมซี
สีเสื้อมงคล


ทํานายฝัน สวดมนต์  :
ทํานายฝัน
ทํานายฝันเลขเด็ด
บทสวดมนต์
บทสวดมนต์ก่อนนอน
คาถาชินบัญชร
คาถาเงินล้าน
พระประจําวันเกิด
มงคล 38
บทสวดแผ่เมตตา
วิธีไหว้พระจันทร์


เรื่องมงคล :
สีเสื้อมงคล
เบอร์มงคล
ฮวงจุ้ยบ้าน 
ชื่อมงคล
ทํานายชื่อ
ฤกษ์ขึ้นบ้านใหม่ 
ต้นไม้มงคล
กราฟชีวิต 
ดูดวง 12 ราศี  
ดูดวงเนื้อคู่


ดูดวงอื่น ๆ :
วิธีไหว้เจ้าที่ 
ดูดวงฟรี
ปฏิทิน 2565
ตรวจหวย
เลขเด็ดงวดนี้
ดวง
ทํานายฝัน
หวย
จุดธูป 16 ดอก
ไอ้ไข่ วัดเจดีย์









บริการของเรา (services & solutions)

ผลิตเนื้อหา-ลงโฆษณาพื้นที่โฆษณาประชาสัมพันธ์ที่ตอบโจทย์ทางการตลาด เข้าถึงกลุ่มเป้าหมายที่หลากหลาย
ผลิตวิดีโอโปรโมตรับผลิตรายการโชว์ทางอินเทอร์เน็ตในรูปแบบตอนสั้น ๆ ไปจนถึงซีรีส์ , วิดีโอโปรโมชั่นสินค้าและบริการ
พัฒนาระบบองค์กรครอบคลุมในทุกความต้องการด้านเทคโนโลยี ในยุค big data ด้วยทีมงานผู้เชี่ยวชาญ
บริหารโซเชียลมีเดียบริการรับวางแผนและบริหาร ผลิตเนื้อหาที่หลากหลายบนเครือข่าย social media

ดูบริการทั้งหมด คลิกที่นี่


ช่องทางการติดต่อ


ติดต่อเรา
disclaimer
ร่วมงานกับเรา
แจ้งปัญหา










kapook app ดาวน์โหลดได้เลย


































